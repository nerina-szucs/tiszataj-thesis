tiszatáj
í6

2 .

.

ÉVFOLYAM

AF555

200d siti
i 1/ 4

Fi

5/

Ottlik Géza
(újra)olvasásának
lehetőségei
Bovier Hajnalka,
Cserjés Katalin,
Demény Péter,
Fűzfa Balázs,
Hernádi Mária,
^orkay Hörcher Ferenc,
Jász Attila,
Korda Eszter,
Milián Orsolya,
Olasz Sándor,
Sághy Miklós,
Sándor Iván,
Sümegi István,
Tandori Dezső,
Urbanik Tímea írása

9

2008. szeptember

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

A

111 cl > / r c

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

nka

Nemzeti

Kulturális Alap

i n t e r n e t : www.tiszat^j.hu e-mail: tiszataj@tiszat^j.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti: Lapker (Magyar Lapteijesztő Rt.)
Előfizetésben teijeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 9. SZÁM
2008. SZEPTEMBER
TANDORI DEZSŐ: Művészetfilozófiai kezdemények ...........

3

SÁNDOR IVÁN: A hallgatás szövete és a beszéd fonala .......

14

JÁSZ ATTILA: semmis ég, egészen. Egy ürge feljegyzései
a létezés-szakmáról ......................................................

17

OLASZ SÁNDOR: Az Ottlik-recepció új hulláma ..................

19

FŰZFA BALÁZS: Az Iskola a határon térpoétikájához .........

22

KORDA ESZTER: A képek szerepe az Ottlik-novellák narrációjában .....................................................................

28

SÜMEGI ISTVÁN: Képírás (Képek és festők Ottlik prózájában) ................................................................................

48

BOVIER HAJNALKA: Elsüllyedt városok örökkévalósága
(Ottlik Géza: A rakparton) ...........................................

67

CSERJÉS KATALIN: „… felkapja, majd elereszti szálait…”
Egy korai Ottlik-szöveg szőttese (Szempontok A rakparton olvasásához) .....................................................

75

MILIÁN ORSOLYA: Verbális és vizuális összeütközései
a Hajnali háztetők-ben .................................................

84

HERNÁDI MÁRIA: A megszakadt történetek teljessége
(Ottlik Géza: Próza) ......................................................

92

SÁGHY MIKLÓS: Hibák, ellentmondások az Ottlik-szövegekben? (Az Egy tárca: Elhagyott hősnő és a Buda) ..

98

HORKAY HÖRCHER FERENC: Ottlik Budája: a mitikus város és az emlékezet városa ........................................... 105

URBANIK TÍMEA: Post mortem – Gondolatkísérletek
(Gyászmunka és írásesemény Ottlik Géza Budájában) ................................................................................ 120
DEMÉNY PÉTER: Boldog ön, őrnagy úr? (Ottlik Géza és
Láng Zsolt viszonya) .................................................... 127

Szerkesztői asztal ............................................... a belső borítón

ILLUSZTRÁCIÓ
FŰZFA BALÁZS fotói a 16., 18., 21., 47.,. 126. és a 132. oldalon.
A kőszegi Jurisich Miklós Vármúzeum „Olyan, hogy ráismersz” címmel rendezett Ottlik Géza-emlékkiállítást 2005. november 4-étől
2006. májusáig. Megnyitó beszédet Kulcsár Szabó Ernő akadémikus
mondott. Rendezték: Bokányi Péter, Fűzfa Balázs, Révész József.
A tárgyakat, dokumentumokat a Petőfi Irodalmi Múzeum bocsátotta
a kőszegi múzeum rendelkezésére. Fűzfa Balázs fényképei ezen a kiállításon készültek.

T ANDORI D EZSŐ

Művészetfilozófiai kezdemények

Ajánlom az orosz egzisztencialisták
– P. A. Florenszkij, Ny., A. Bergyajev
és Lev Sesztov – nagyszerű emlékének*

Ottlik Géza örvén
Túl a kétségen felül jószándékú, kicsit megmosolyogtató sorakozókon és más gesztusokon,
Ottlik Géza a maga idejében kivívta a jobbra érdemes „köz” elismerését, ifjú és független
szívekben élt. És a kitartóbbak lelkében, tudatában ma is ugyanaz, aki volt. Hogy mármost
Ottlik pályája hogyan ívelt, mely hullámvasutat járt, itt nem tárgyaljuk. Nem volt annyira
szűk az a kör, ellipszis stb. alakzat s közeg sem, mely azonnal befogadta regényirodalmát,
sokban gyakorlati életfilozófiáját. Gyakorlati szempontú is volt az azonosulás, nem kétséges, és az „élet”, a létezés eszmetana Ottliknál nem szálazandó az egzisztencializmus különféle terminológiái szerint. (Az említett nagy oroszok egzisztencialisták.) A katonaiskola
világának alapos, érzelmes, riadt és riasztó ábrázolásán „túl”, vagy azzal épp valamin túl
mutatva, de innen maradva, gyakorlati életreceptet kínált Ottlik festőknek, gyermekpszichológusoknak, filozófusoknak, fiatalabb és korosabb írótársaknak, kutyakölyökkorú lányoknak és fiúknak a magánlétszakmából és a profiság felé vezető gyötrelmes pályán, annak kezdetein. Az elnyomatásnak az a világa, a szellemi szeszcsempészetnek az az akkori –
mondjuk, nem mai – közege közel hozta egymáshoz a lelkeket (bocsánat, hogy így írom),
a legszebb hasikákat nézegetve is a Lukács uszodában tudta az arra érdemes tu dásra
vágyó, épp mit mondott Mándy, hogyan csempészte be a Háziasszonyok Lapjába (fiktív
újságcím), amit fordított Rilkétől Nemes Nagy stb. És e sorok írója volt oly szerencsés,
hogy nevezetteket (no, nem Rilkét) személyesen ismerte (hasikákat hagyjuk), jelen volt
(e sorok csekély szerzője), hogyan olvasott fel friss Rilke-fordításokat a dolgot mélyen értő
Ottliknak Nemes Nagy, szerző iskolai tanárnője… Ottliktól hallhatta (a világ legkisképűbb
emberétől, tudja, fiacskám, Nemes Nagy Ágnes szava), mit kell tudni Graham Greene-ről,
Evelyn Waugh-ról stb., és az is megíródott már sokszor, a Hajnali háztetők mint volt
egyetemi élménye a… Vissza első személybe.
Létét nem titkoló létezés: íróság volt a lét-ígéretem, és ennek megfelelően éltem. Szerencsém volt, hogy 1956 októberében nem rikkantottam el azt a butaságot („Le a vörös
csillaggal!”) az iskolagyűlésen… izgága, amilyen vagyok… bizony, én nem tudtam volna
rendezett (bár dogmatikusan eléggé rémes) körülmények híján befutni (bármi gyarló)
irodalmi pályámat, melyen is nemrég pirulva fogadtam a Goethe-díjat, félig tudományos,
félig művészeti medált, miközben ott volt medál-társam, hajdani tanársegédünk, a ké*

Megj., Lev Sesztov, mert így felvett név!

4

tiszatáj

sőbbi tudós rektor, ott volt két meghívott évfolyamtársam, és nekem tudnom kellett,
messze elottlikoztam, elnemesnagyágneseztem, elmándyztam stb. az egyetemi éveket, pár
versem maradt fenn így a Töredék Hamletnek c. kötet lapjain amaz időkből, érdemben
még csak olyan mérvadó Lukács-emlékek se, maradt, hogy húszévesen az első szigorlaton
a legjobb, leggyorsabb idegen nyelv szakos voltam a fordításban, maradt, hogy ösztöndíjamtól megfosztottak trükkösen (egy szál 4-es osztályzattal német nyelvből), maradt,
hogy 9 évet húztam le irodalmi pályán kívül (dehogy röstellem! nagyon derekas emlékeim
vannak), s utána sokat, sokat, sokat dolgoztam, és ma inkább a tényleges, „Mélyebb” létet
akarnám azonnal létezésbe átfordítani, mindig a saját takaróm alatt aludni napra nap,
szeretteim épségét látni, a világtól nem sokat várni, de a minimumot kierőszakolni, magam többé agyon nem hajtani, testi nyavalyákkal magam mások kezére nem adni… mikor
magam is szélső-pálya-futó abszolutista voltam „csak” végig, és így tovább. Sok-sok szerencsém volt, maga a létcentrikusság (heideggerien itt a szót) nem védene a létben-e-valóban-levés, a tényleges létezés (ld. Ottlik, az író a létezés-szakma embere) veszélyeitől,
sőt, végveszedelmeitől, és különben is igen bonyolult kérdéskör ez.
Mert hogy…
Ottlik, nem idézem őt helyre-szóra pontosan, az elbeszélés nehézségeiről szól, meg arról a néma gyerekről, akinek anyja bizony kéne, hogy értse őt szó nélkül is… Ottlikról, aki
a matematika és a bridzs abszolút-relatív tökélyei miatt (is) elhanyagolta végül az írást…
nem fejtem ki nézetemet, hogy bonyolultan–imádott, vele–összenőtt feleségének halála
után hogyan állhatott a hidegben ott, az űrben, hogy „most már megírhatná” Gyöngyit
(„Mártát”), s ügyetlenkedett ezzel meghatóan, a végső siker elmaradásának jegyében. Hogyan tudott Ottlik a legnagyobb embertárs lenni, miközben Mándy talán legnagyobb prózaírója volt pár évtizednek, Szentkuthy a legnagyobb világ-szellempolgára, hogyan tudott
Ottlik az irodalomtól „való” elhűtlenedés jegyében épp irodalomról vallani… létről és létezésről, ami az irodalom.
Hogy túl ne „heideggerezzük”, röviden: az irodalom lét és létezés egyszerre. Amikor én
a Goethe-medált és a Príma Primissimát megkaptam, mi tagadás, gyerekkori vágyaim
teljesültek be, főleg az utóbbi esetben. Lét volt nekem, az irodalom nyolcévesen is már,
Ottlik jegyében valami „versenyben” szerettem volna „jól elöl” végezni (ismét bocsánat,
íme: ahogy Juhász Ferenccel és Esterházy Péterrel én pillanatnyilag csodásan megvagyok
én a létezésben), és létezés volt az irodalom, igen, ahogy rilkeien, a gyerekkoron, az ifjúkoron át valami érlelődött, a hit mindig erősebb volt, mint bizonysága… és ma vallásommal, a katolikussággal, melyet semmi forma szerint nem gyakorlok, ilyen létszempontúan
így vagyok, tehát semmiképp sem az ateista egzisztencialisták közé sorolom magam – ah,
hallom B. E. kolleginám kedves megjegyzését, „kedves Tédé, ki egzisztencialista ma?!”,
2001–02, lét és létezés volt Ottliknak az irodalom csakígy, azaz fordítva, ezt az alapfogalom-összefüggést tőle is tanultam, és rilkeien-kafkaian jött is.
S hogy szinte minden témát érintsünk – futólag, leheletnyit! –, hagyva itt is az Ottlik
által hagyott közvetlenebb magánéletet, melyet feldolgozni nem jogunk, hiszen minimálisan két emberről szól, könyveimről hadd szóljak. Nekem létjellegű a létrejöttük, ahol is létezés az eredmény. Létjelleggel nyugtalanítanak (engem is, bár nem biztos, szerintem,
hogy mindenkit) a megírandók, és létezésjellegük az, hogy… ld. Tiszatáj Könyvek, igen, átmeneti kényszerhelyzetből (nem baj!) létrejött egy trilógiácska, de benne elhelyeződnek
a dinamizmus (fél-amatőr, nem profi) lórajzai, még fontosabb ennél az egy-lap-próza-egy-

2008. szeptember

5

lap-rajz szerkezetnél az a hármasság, mely tartja ugyan a hajdani formát (két rep ríz) de
a könyvön belüli trilógia-jelleg, a nagy eltérések (ahol, ismétlem, az eltérő jellegeket, Anglia
kalandja köti össze), mindez benső, létjellegű (nem szakmai, nem irodalmi létezés-jegyű)
bátorítást, majd – bocsánat – ihletést adott, hogy egyugyanazon a könyvön belül is túllépjek a kezdő bűnügyi-modus szélsőségén, áttérjek a személyes vallomásba, innen a kattogósabb egyéni eseményrendszerbe, „szoborkertet” csináljak író-fej-rajzaimnak és egyebeknek, végül… majd kiderül. Az Ottlik által létezési szakmának nevezett (és ha nem ő találta ki! ő favorizálta a dolgot), stílusnál és világ-nézésnél többre tartott „Akármi” talán oly
mélyen vált fontossá számomra, mint az Iskola a határon nevezetes világrémség-tudásának megannyi eleme az iskolásokban, de azzal az egymás közti összetartással, mely…
Élhetővé tesz sok mindent,
transzponálható (magamnál: meg nem született gyermekünk után madarakká stb.;
kártyabajnoksággá az 1956-os itthon-maradós-magány; Semmi-féle haladással a tapasztalás, az Elég-volt élménye és érezése),
létezésben megnyilvánuló létfilozófiát indukálhat, hiszen T. Á. és T. M. (Tamás Mihály,
Szegeden nem ismert egyetemi társam) nem beszélt össze, mikor egyikük azt mondta,
alapképletem az otthon-maradni-sem-bírás és a város-nem-bírás; illetve ahogy T. M., harmadik legszebb kitüntetésem, azt mondotta, hogy nem ismer senkit, aki „szebben haladna
a Semmi felé”, jó, kicsi lehet az ismeretségi köre, de a „díj” az enyém vele. Tehát…
Megyek, ellátom madárkámat, dél van, ezt hajnalban kezdtem.
*
Wittgenstein mondását Mészöly Miklós révén ismertem meg (szintén 1956−1965 közötti
évek, barátságunk ideje, mikor is ő afféle szellemi nevelőm volt mindenfélében), s akkoriban politikai tartalmúnak éreztem az „Amiről nem lehet beszélni, arról hallgatni kell” tételt. Valakivel, furcsa, a 2000-es évek elején (ilyen későn!) összekaptunk egy koanomon,
a koan a Hamlet-kötetben jelent meg (előtt talán a csodás, nagy, emberi újvidéki HÍDban), s arról volt szó benne, hogy némaság a hang helyett, de a némaság mi helyett. (Így
idézem csak.) Ismerősöm szerint ez erős tautológia, hiszen én állítom, hogy a némaság
akkor csak a hang helyett lehet mindkétszer, másképp Karinthy: szeret engem egy kislány,
de ő engem nem. Ellenben az én véleményem az (volt, van), hogy a hang helyetti némaság
valahonnét csak került!! De mi helyett? Mi lehetne a helyén? Ami akkor a hang helyett
volna? Könnyen követhető menet, nem is értem ismerősömet.
Ellenben Wittgensteinnel szellemeskedtem − léhai voltam, feledve, hogy hamar néhai
lehetek, leszek! −, hogy „Amiről nem lehet jól hallgatni se, arról hallgatni lehet” …vagy
„…kell…” Nem érdekel. Bízom azonban a következőkben. Hogy tudniillik most parányit
tovább tudtam fejleszteni az alap-nagymester érzetét. Létezésszempontról a létszempontra ment át a hangsúly, így:
„Amiről nem lehet beszélni, arról” − és kész. Se pont, se gondolatjel. Arról még anyit
sem szabad kimondani, hogy hallgatni kellene róla. Mert még a hallgatás sem jön számításba egyenértékként. Annyira a nem lehet a létszempontú lényeg, hogy a „beszélni” szinte
mellékes. Fontos azonban az „amiről”, rá felel az „arról”. De a többi hanletien néma csend,
talán annál is inkább (talán nem, számomra még eldönthetetlen; élek).
Ezeknek a dolgoknak (durván terminologizálok) ottlikiak lehetnek a vízjel-alapjai nálam. Persze, hogy a Hajnali háztetők Bébéje (Ottlik) lényegibb, érdemibb, különb figura,

6

tiszatáj

mint a hitványkodó Halász Petár, mégis, mikor Halász Petr az élete kockáztatásával vállal
a link neje, a fura-erkölcstelen A. Alíz miatt nyaktörő mutatványt, és közben a város hajnali háztetőit látja, majd azt kérdi (vissza): Bébé, ugyan, mit kéne megfesteni ezt, hiszen
ha ez szép, minden szép… majd Bébé megjegyzésére, közhelyére, hogy valamit csak kell
csinálni az életben, Petár azt mondja, minek kéne… nagy dilemma fogalmazódik meg.
Természetes, hogy létszempontú indíttatással többnyire végig csináltam valamit életemben, de ma mind több a késztetésem arra, hogy két méternyire üljek írógépemtől, aztán madárkámmal nézzük egymást, beszélgessünk. Hogy ezt a dolgozatot írom, segít
benne a létezési szempont (a Tiszatáj erős felkérése), de csak azért írhatom meg mégis,
mert létszempontúlag még mindig evidens, irodalomalakító tehát a létem (mélyebbje).
Másutt Ottlik arról ír, hogy „semmi sincs sehogy”, és ifjonti nyegleségnek állítja be.
A Buda a Próza megannyi megpedzett kétsége után mintegy „kifejti” (moderato kudarcával,
ennek dicsőségével, dicső vállalásával), hogy nem megy, igen, megtörténhet, hogy az írónak nem megy egy következő kor (az iskolás utáni a felnőtt) regénnyé rendezése. Szentek
az elemek, a lételemek, látszólag létezésjegyű anekdoták, vélekedések, törmelékek, de létnek megfelelő, ekvivalens regény-létezésük nem lesz. Nem lett. A Próza tökéletes (amorf)
remekmű, minden „összerakottságával” együtt. A Buda, regény-igénye, nagyszabásúsága
ellenére torzó. Hogy ilyen benső tapasztalataim segítettek a magam egészeiben-torzóiban,
Ottlik hatása is lehet (mélyen).
*
Ami Ottliknál (nekünk, mezei olvasóknak korántsem üdvünkre) a nehezen érthető matematika volt, ily filozófia, az nála, sokkal vulgárisabban, az egzisztencialista filozófia. (Nem
tételesen, ahogy a hit sem az, de… kicsit körvonalazottabban annál, már természeténél
fogva is. A filozófia léttel foglalkozó tanegyüttes lehet, de megjelenésében létezésjegyű.
Gondoljunk erre. A jó irodalomelmélet is ilyen.)
A zárt rendszerek nehezen osztályozhatóak egymáshoz hasonlítva, keserves és meddő
igyekezet, egy házastársi kapcsolat („Bébé és Márta”), az iskolai kötődések, az irodalmi
(Választott szakmai) kapcsolatok reménytelenebbek-e… hiszen heterogénebb társaságot
csak elképzelni is nehéz, mint volt az, amelyikben irodalomtudósok, esztéták, fordítók,
prózaírók stb., buzgóbb vagy kevésbé elkötelezett hívők körében Ottlik mozgott. (Vagy
Mészöly Miklós más, politikaibb színezetű együttesben.) Az utókor megítélése ugyanígy
elegyes. Kosztolányit hibáival is egyértelműen/nek ismerjük el. Gyarlóságai lassan (nekem is) „szentek”. Szentkuthy szövedéke annyiban ismeretes főleg, hogy sokan elutasítják,
szellemcirádásnak tartják − borzasztó vétség, tévedés. Szép Ernő rendíthetetlenül esetleges prózája és főleg költészete még ehhez képest sem jutott igazán semmire. De m ajd
e dolgozat későbbi, II. része szólhat erről.
Ottlik Géza örvén annál többet mondhatunk el, minél kevésbé ragadunk a híres idézetekbe, a nevezetes-megkövült kifogások közt sem botladozunk, hanem egyszerűen azt
„vesszük”, miféle létezés-lét korrelációkat jelez, fejt ki, érzékeltet valódi prózaíróként.
Ami eltagadhatatlan: Ottlik Mária-vonzalma (nem értek egyet ezzel! az idősebb pályatársa túlértékelése lehetett), melynél Örley felfogása sokkal árnyaltabb, szelektívebb…
benső kapcsolódása olyan írókhoz, mint Waugh, Isherwood… könnyen lehet kifogás tárgya. Maugham prózáját már valamivel reálisabban látta. Nem tudom, a nekem, mint kutyakölyökkorú írónak Ottlik által annyira ajánlott Salinger, Chandler hol áll. Hatalmas fi-

2008. szeptember

7

gurák, még olvashatók is nagyjából − nem a korszerűség jegyén mondom ezt; a ma divatos próza 90 százaléka olvashatatlan nekem, „fiacskám, majd mondja meg nekem, mire
jó”, évődött Nemes Nagy annak idején sok újdonat, ma már avíttnak is számítható, „kísérlet” kapcsán −, de hogy Ottlik első számú próza-imádottja, Dickens…? Shaw? (Ez utóbbi
még inkább tekinthető messze félmúltnak, másfél-múltnak.) Jó, átélte őket, fordítójuk
volt, Ottlik hűség-becsülete legendás… akkor is. Eltagadhatatlan mindez. S közben, mint
egy Balzac, a társadalombíráló, a royalista, vagy mi-csuda, világnézete ellenére (vagy fordítva, bánom is én)… szóval Ottliknál is van ez a kettős kötés, kötődés.
„Egyfelől” konzervatív értékek hirdetője, görgetője. Élete vége felé, nem tagadhatom,
„elfogadta gombfocimat, madaraimat, medvéimet…” − ám az ilyen elfogadás csak szeretetérvű, nagylelkű gesztus, újra-közeledés. Általában szél-elfújhatja figurációk csak az úgy
megértett dolgok (az így megértő számára, részben az „én” számomra is, ha rólam van szó
épp), melyek létezésfigurációja kegyelmet kap, elismerést, de létejellege idegen mélységmáshelyiség marad az engedékenyebbé hangolódott ítélő számára.
Így tulajdonképpen Ottlik szent felemássága abban fogható meg (nem mondom, „abban áll”, hogyan mondhatnék ilyet), hogy művészileg-gondolkodóilag igazán plasztikus
helyei megmaradnak valami hagyományos keretben, gondolkodási módban, s ez, a közeg,
a massza, az Ottlik által vallott világ-felfogás rosszat tesz a valódi Ottlik-értékeknek. Azaz
nem is az értékeknek; hanem attól foszt meg minket, hogy egyetlen nagyszabású alakként
láthassuk művével őt. Mert a bridzs dolga („Hazájában szépíróként is ismert”, így az angol
értékelés, valahogy, fülszövegesen, bárhogy), a magas matematikai elemzések, a szubjektív szépségű utazások, a felülmúlhatatlan nagyság az embertársi létezésben (az embertársszakmában! Ottlik a legnagyobb embertárs-szakma-gyakorlónk az utóbbi évtizedekben,
talán a fél században is, 1940−1990 közt valahogy), ez mind és még sok más szerencsétlenné teszi a helyzetet. Marad a „Sorakozó!” felkiáltású, kicsit nevetséges, jószívű, érlelődő-ifjoni gesztus szelleme… marad a Buda nyomán értett, sokszor csúnya kifejeződésű
csalódottság… marad a kifogástalan úriember képe, aki ha nem is „Szobotkának” maradt
meg (ld. Szabó Magda életének társa), de megmaradt egy régi világ túlélőjének… igen, az
Iskola árnya nem is az átélt (na-istenem-volt-szörnyebb-is-azóta) rémségekkel kísért, hanem a Hajnali háztetők s a novellák közege próbál reménytelenül hidat ívelni a bridzs és
a matek-filozófia, a nagystílűség és a babrálás között.
Holott ez nem a nagy ívű mű elmaradásából fakad. Az Iskola nagy íve, a Próza mozaikos remeklése kifogásolhatatlan, s a Hajnali… is kimagasló állagú alkotás a maga sajátos,
számunkra némileg idegen világával.
De amit Ottlik megadhatott volna nekünk: ha fegyelmezett, szabályt ismerő írói lénye
kicsit befolyásolódik Szentkuthy mindent-akarása által. Mándy leszorítottsága elérhetetlen, mutatja ezt Mészöly Miklós példája (nem mintha Mándy lekövetése lett volna e kitűnő író, hajdani nagy barátom célja), ellenben – az általam vizsgálódás tárgyává tehető
prózaírók közül – Ottlik lett volna nagyszabású létállaga, létezési igazságossága révén az
a valaki, hogy… aki… Csak dadogok. Így is nagyon sok lett.
Hiányos nálunk („Fiacskám, majd megmondja, mi az az egzisztencializmus”, így Nemes Nagy, mikor tizennyolc évesen erre rákérdeztem) az írók elfogultabb filozófiai érdeklődése. Igen, elfogultat mondok a megcélozhatatlan „teljesség” helyett. Az egzisztencializmus az én elfogultságom tárgya. Így örvendtem meg a kiváló könyvnek (az Új

8

tiszatáj

Könyvpiacban röviden, mint megismerendőt, ismertettem), mely az orosz filozófia tárgykörét próbálja – meglehetős sikerrel! – kimeríteni.
Itt még egyszer Ottlikról.
Minden irodalmi mű, mely nem egyszerűen és csak egy szerelem, egy vágy beteljesüléséről szól, nem arról csak, hogy valamely egyéni sors útja célba fut stb., hanem összetettségénél fogva magasabb, átfogóbb tudásigényeket (létezéstudást, mely létgyökerekig-rétegekig vezet vissza netán), oda-vissza játékot ígér nekünk, szigorú elbírálás „alá” esik. Mekkora újdonságot ad 1958-ban, 1968-ban, 1989-ben, 2008-ban stb. Ottlik iskolakönyve.
Nem szellősebb-e a Próza, akkor már? Az emberi összetartásnak az a közege, állagával,
„áldásaival-átkaival” nem létezik ma már. Az a közege, mely erős átmenetekkel 1939–45től, majd 1948-tól, 1956-tól, 1968-tól stb. oly evidens volt égtájunkon. Persze, hogy ugyanúgy unom Musil Törless-históriáját, ahogy „a Nyugat” világa nem látott elemien érdekeset
a nem is jól tálalt Ottlik-nagyregényben. Ottlik nem vált világirodalmi figurává. Mert
erősebb, igényesebb várakozásokat kiszolgáló lélek és mű, mint Márai… nem olyan végsőkig stilizált, mint a nagyon nagy globális értékként azért nem kezelt külhoni Kosztolányi…
nem folytatom. Aránytalanságok, s egyre inkább.
A magunk irodalmával elsősorban magunknak kell számot vetnünk. Ottlik végtelen-karátos író, sok szűkölködéssel. Mi tartotta vissza egy nagy, szentkuthys kor-tablótól? (Szentkuthy sem adott kor-tablót, inkább világ-egész-képet időkön és tájakon, filozófiákon, férfiakon és nőkön, művészeteken és alkotókon „át”!) Visszafogta a dolgok megismerhetetlenségének végső instanciája (hű, bonyolult kifejezés tőlem), valami „minek” halászpetárossága,
hiszen az is ő volt, nagy titkon, nem Petár, de a petári felfogás hordozója), netán a matek titkokkal ásott túl mélyre? A kor is béklyózta, kettősen? Az úri világ elárulójának érezte volna
magát, ha megírja… de miért? Hát Móricz, Hunyady Sándor…, sokan…? A szovjet-uralom
korszaka béklyózta úgy, hogy teljes őszinteség a számára elképzelhetetlen volt? Feleségének
halálával nem akart visszaélni, kettejük történetét „most már” megírni?
Túl soká kivárt? (Pszichológiai bosszúja a művésznek, aki halogat.) Érezni kezdte, elmegy dolgai felett a kor, és volt olyan végsőkig-becsületes, hogy ha már megújulni nem
tudott… nem is érezte érdemesnek a Buda maximalizálását? Ó, Istenem!
Tárgyunk azonban nem ez.
*
Baj volt talán mindvégig, hogy olyan írók, akik nem voltak annyira létezés-kötöttségűek
(mint Mándy, de kisebb kiadásban Hunyady is), az ilyen írók nem lelték meg a nekik
megfelelő gondolkodást-mint-vitapartnert. Az orosz filozófia tanulmányozásakor jutottam
erre a gondolatra. Természetesen a tartalom- és névmutatóban kerestem meg először
(meg is írtam ezt) a nagy, ismert írókat… Tolsztoj, Dosztojevszkij, Csehov… Blok… aztán
Bulgakov… itt álljunk meg, ezt a vonalat hagyjuk. Később jött, hogy: hát az egzisztencialisták? S így bukkantam az ajánlásomban említettekre, e nálunk részben ismert (Bergyajev), főként mégis kevéssé köztudatosult nagyokra.
Nem feladatom, hogy egy átszűrt művet (P. P. Aprisko munkáját) kivonatoljam, végül
idegesen kapkodjak, innen kihúzva egy fontos létgyakorlati szálat, amonnét egy létezésgyökerű eszmefuttatást, pro és kontra az ábrázolhatóság fontosságát, a megismerés, a kifejezés, az összefüggések (mint ilyenek!) jegyeit, vitathatóságait. Szerénység kényszerít rá,
hogy magam-tapasztalatán szóljak még valamit, szóljak „hozzá” csak, amiről szólnom igen
nehéz lenne, mert terjedelmes anyagmozgatással járna.

2008. szeptember

9

A magam hibájából (érdeméből? hm) rákényszerültem, nem ellenszenves unszolásra,
hogy megírjak egy olyan munkát, melyet Ottlik (sem) írt meg, egyelőre én sem… önéletrajzot, de hogy ne a született… iskolái… TAJ-száma… anyja neve… állampolgársága… munkahelye stb. ívek szempontjai alapján. Vagy anekdotázva. Stb.
Nem akarhattam, hogy az én – még sokkal gyarlóbb! Buda-vállalkozásom legyen az
ügyből, könyéken kijövő dolgok ismétlése. (Bár az ismétléseimről a kaján vélekedések felszínességétől messze eltérő a felfogásom. Az ismétlődés általában új helyzetekbe kanyarítja a már kész elemet, zsetonná teszi, de nem szerencsejátékban. Telefonérmével, ha van
még olyan bárhol.) Az A komplett Tandori – komplett eZ? c. könyvemről van szó, mely
Ottlik Próza-kényszerremeklésétől is messze jár. Nem csupán még fokozottabb szerénysége okán. Az A…Z léha vicc, léhai ma már, mikor tudom, mily könnyen néhai lehetek,
ritkábban vagyok. Könyvemet vagy a lezser tisztességtelenség ítélte rossz sorsra a tárgyalás során (nem ismerem tárgyalódásának részleteit), vagy a filozófiai tájékozatlanság régi
itteni hagyománya. Pedig oly világosan egzisztenciálfilozófiai kérdések jönnek elő benne,
főbb fonalként. (Ottliki… a prózai megismerésről és közlésének lehetőségéről; sesztovi
stb., a dolog elméletibb megfogalmazásban.) Sosem hittem volna azonban, hogy elderfelhár fogalmam, tehát hogy „felderíteni és elhárítani”, tisztán semmit kibontani és magunkat védeni nem lehet… ez agnoszticizmus is lehet, jó, de egzisztenciálfilozófiailag nyilvánvalóan más. Lét-réteg és létezésréteg egzisztencialista felfogásában oly világosan látható tény-állás! Mármost amit Ottlik létezésnek nevez, nála részben a lét is. És az írói felismerés s az írói kifejezés párosa szintén ebbe a kategóriába tartozik. Mi az írói indíttatás?
Lehet létjellegű, lehet létezésjellegű. Csak csodálom, hogy ezek az alapvető (ha fontos, ha
nem fontos, de karakterisztikus jegyek és kérdések) annyi más, állítólagosan fontos szempont mögé szorulnak.
Vagy itt a másik – hadd fejezzem be átmenetileg itt – alapvetően Ottlik által befolyásolt kezdemény (a „Komplett”-könyvben, is). Arról, hogy az érintkezés nem megfelelő eszköze (újabban így mondom: nem jó, nem lehetséges eszköze) az érintkezésnek. A kifejezés
a kifejezésnek. Közgondolkodásunk bármily irodalmias rétege is viccnek veszi az ilyet, „az
ilyet”, már eleve! éspedig már akkor is, amikor nem részletezem (akkor venné még nagyobb képtelenségnek). Ha részletezem: az érintkezés valódibb változata inkább akkor
mér az álom, az, hogy valakire jól gondolunk, valakiért akár ismeretlenül is teszünk valamit, valakire-valamire vágyunk. Természetes, hogy Ottliknál ez a „jó” iskola-társak öszszetartozására korlátozódik, hagyományt tehát gondolkodóilag nem teremt. Salingernél
pedig a Teddy c. novellában eleve a tudás érdemlegessége kérdőjeleződik meg, azonnali
ellenhangokkal. (Mire mennénk tömérdek ignoramusszal? ha jól mondom, igen, a tájékozatlanok stb. hadával.) Mert való igaz, mondom szónokiasan, elit felfogás marad ez az abszolút-érintkezés-néző, tényleges-kifejezést-kutató igyekezet. Felfogás, nem annyira mérhető (mennyiségű) valóság. Ottlik ezen csúszhatott el a Buda esetében. S később rá is legyinthetett. (Nem minden percében. Természetes, hogy a közkeletűbb felfogás szerint
nyilván sokszor szerette volna – triviálisan bár – kiteljesítenie művét. Mely – a Buda –
sem foglalata nem lett semminek, sem záróköve. Annyira nem létjellegű volt az indíttatása! Annyira a létezés-sík törmelék elemeinek halmozása maradt csupán, a nagy ottliki
rendező elv kikapcsolódása révén. Ez az elv csekélyebb és nagyobb műveket eredményezett. De hiánya nem kedvező.
*

10

tiszatáj

Remélhetőleg: nem ér oly vád (gyanú), hogy a prózaírás (vagy a költészet) minőségi, létvagy létezéshitelességi változását filozófiai ismeretektől várnám. Nem, mert ahogy a művészet is mindig – hasonlat… hasonlata elképzeléseinknek, eszköze ráismeréseinknek,
hitelesítőjük, nem blőd „tükrözés” tehát, hanem a (nem fontoskodom!) sesztovi életbővítés-visszaigazolás eszköze, mondhatni keresések színtere, ahogy Ottliknál a szűkös iskolai
világban minden, ami túlmutat rajzolatán… atlétika, Verne, tangó stb., stb. –, Sesztov
vagy sem, a ki nem elégítő valós létezésre lenne (ne bódítószerként) valamiféle feljavító
válasz (gyógyír, gyolcs, varázsfű etc.) a művészet, s legfogalmibb válfaja, az irodalom, azon
belül is a próza… nem az esszé… a regény, az elbeszélés… ahogy tehát a művészet mindig
hasonlat, szinte képtelenséggé válik így, hogy a művészet tárgya is hasonlat legyen (ahogy
Goethe vélekedett még), így ismeretelméleti minden evidens mű. Rámutat, sejteti, hogy
valóságalapja igenis valóság… ténylegesség… de hogy műalkotás számára jelentőséget
hordozó valóság és ténylegesség, ezt a műalkotás sikere bizonyíthatja csak. Nem úgy, hogy
– akár Ottlik is, mások – elfogadják, inkább „elfogadják” verebeimet, inkább „verebeimet”, különösségeimet (a mindenkori tárgyban), nem, a művészet mint lehetőség biztat
inkább arra (inkább arra biztat, igen), próbáld igazolni életed. Nem a rilkei – vagy sesztovi – változtasd meg jelszava szól (ah, az orosz egzisztencializmust még jelzésszerűen
sem akarnám kanonizálhatóvá tenni, semmi egzisztencializmust, semmi filozófiát), mégis
jelentős minőségi, minőség-esélyi különbség van, ha egyfelől a művészet technikai, hagyományőrző, bevált, közönségszempontú stb. eszközeit abszolutizáljuk, vagy a művészetet relativizálva – tárgyát ismerjük el bemutatásra érdemesnek a megvalósult mű révén.
Duchamp érdeklődését így keltették fel a pop art művészei (Duchamp sem abszolutizálható, sőt, sok henye megoldás indoklója, megalapozója is volt, hatalmas érdemein túl),
ami azonban (a pop) nem jó hasonlat, mert butaság lenne a BRILLO-doboz abszolutizálásán, értékigazolásán (miféle érték?) töprengeni, elégedettséget érezni, sikert… talán épp
ellenkezőleg van ez. Minél komplexebb, nem csupán felmutatólagos jellegű műalkotás jön
létre egy szimplának ítélt tárgyból (verébből, filozófiai mondásból, agnoszticista képtelenségből stb.), annál inkább érezzük, hogy a „veréb, filozófiai szellemesség, agnoszticista ismeretkétely” stb. valami addig rendszerbe nem foglalt, még lét és létezés határán mozgó
valami. A műalkotás a névtelen létből (a művészet számára tárggyá nem vált lét-állagból)
létezővé teszi akkor „a dolgot”, s ez tulajdonképpen visszahanyatlás a (mondjuk) magasabbrendűnek tekintett, a gyarló létezéshez képest különb léthez képest, de mégsem. Az egzisztencializmus egyik ilyen orosz ágával messze egyetértek itt, hogy – Olvasóm, keresd meg
a nagyszerű könyvben – a harmadik tényező is adva van, Adva A Harmadik… A lét és a létezés összekötője az emberi szellem (és megannyi evidens produktuma). Az egész művészetelmélet ezt kavarogja körül aztán, mi evidens produktum, miért, miért nem. A jelentéktelennek mondott létezőt, a hitelességét csak létében hordozó tárgyat (veréb, megujjongató
filozófiai tételek stb.) abszolutizálva könnyen felhagynánk a művészettel, a fordított eset
pedig az akár gyarlónak is mondható artefaktum, de mindenképp művészi mű magasabbrendűségének csalóka tudata. A művészet, akár Ottlik példáján is mondhatom – s magamat
csüggedésemben, netán vissza-a-léthez jelszavai ellenére biztatva –, addig őrzi meg eleven,
a művészet és önmagát is serkentő igazi érdekességét, míg eszközközpontú művészetté, műveskedéssé nem válik, hanem lét és létezés határjárója, ha több, ha kevesebb sikerrel.

2008. szeptember

11

S megjegyzem: itt épp a túl sok siker – illetve a túl sok kudarc – hoz terméketlenséget,
teszi vonzóvá az abbahagyást. Nagyon gyanítom, hogy Ottlik esetében ez is közrejátszott
(a már emlegetett együtthatók mellett). Közre, de miben? Talán abban, hogy életműtől
többet várnánk, épp örömünkre, úgy ám, viszont az efféle abbamaradás nem igazán karizmatikus. Amivel nem mondjuk, persze, hogy az utolsó lehető percig hangyaszorgalommal végigdolgozott művészi élet a legmagasabbrendű. Amiért kár lenne: az Ottlik-rejtélyért, ha szólított Szerzőnk emléke nem tenné igazán aktuálissá többé. Ám az ilyesmi: érzületünk kérdése. Tudománnyal, esszé-dolgozatokkal nem segíthető elő, mi alakul. Pillanatnyilag Ottlikot, félek, kiismertnek mondhatjuk. Lószakkifejezéssel élve: exposed. Van
egy másik ilyen kifejezés is: „in the hand of the Handicapper”. Ez utóbbi az az illető (egyszemélyes istenként Angliában pl., aki a hendikep versenyekben, eredményeik alapján,
a lovak cipelendő súlyát a fogadás egyenlő esélyeinek érdekében jól vagy rosszul megállapítja. Egy ló tehát a Handicapper kezében van már, ha kétszer győzött egy adott osztályban, mondjuk a C-ben, s nem megy fel a B osztályba. Akkor cipelhet. De a hasonlatok sántítanak – az írói művek pedig igenis maradjanak ép lábbal futó, fürge (vagy olykor lomhábbnak látszó) lovak. Már bocsánat!
Magam
Egyik megejtő szépségű, bocsánat, gordonkaszavú novellájának vége felé Ottlik kis alfejezetcímként hozza, hogy: „Ehhez akkor ő…” Mit szól, hogyan jön, mi a hatás reá. Így mondom ezt én.
Semmiképp sem Ottlikról szól már ez a toldalék, inkább a létezés s a lét egzisztenciálsatöbbi kérdéseiről „egy írónál”. Csekélységemnél. Nálam. Úgy egyáltalán.
Az eddigiek során megálltam, hogy közbeszóljak saját példáimmal. Csüggedéseimmel,
melyeket „szent meggyőződések” névvel is illethettem volna (illethetnék). Azzal az akármivel, amiről J. A. mondja, hogy amikor verset ír az ember, nem írni volna jó. J. A. itt
a versírás-mint-létezési-forma megtagadásának félig mókás vágyát exponálja. De nálam
másról van szó.
Leszámítva terveimet… felkéréseket… annak egészséges mivoltát, hogy írnia az írónak
igenis kell… de már félrehagyva azt, hogy „az Olvasó”. Ezzel a szemponttal nem törődöm.
Természetesen, akik azért támogattak meg (többszörösen is köznyelven szólva egzisztenciálisan), hogy alkalmasabb körülményeim legyenek a munkához, nem csalhatók meg ebbéli tiszta és szép igyekezetükben. Marad tehát a létszempont.
Létszempontúan mintegy „megtörhető biztonsági berendezkedés” lettem, bejövöget,
hogy… írni minek? Tóth Árpád másért kérdezett ilyet, de igen sokan megkérdezték ezt, ha
kicsit jobban megvakarjuk az életműveket. Halász Petár létszempontját sem szabad lenézni, mellesleg. Végül jött Ottlik. Kicsit azért.
S nem is itt a lényeg. Hogy „úgy érzem”. Hogy ez egy ilyen újabb érzület. 1980 táján is
gondoltam: mit műfordítok én itt, mikor madárkám haldoklik? Szó arról van inkább, hogy
a létezésszempontok (ily események) léthatásúvá lettek, s nem okvetlenül a tenni-vagynem-tenni jegyében.
Sokszor magam is nevetek rajta, elvárnám, „mondja fel”, mint rólam szóló tananyagot
a hozzám közel állni óhajtó Kegyes (illető stb., akárki), mik mindenek (így!) történtek velem, bajok, végveszedelmek hogyan s mint értek 2006. február 18-a óta. Karom embólia-

12

tiszatáj

veszélyes összetörése, feketedése, megnyomorodása; aztán hogy elhagyott a járásom, igen,
minden látható ok nélkül hónapokon át a lábam alig tudtam emelni; aztán hogy menetből
csaknem szecskává apríttattam magam, mert bementem a hétsávos forgalomba, pirosnál,
és tényleg csaknem, s csak halál se biztos ilyenkor, aztán egy iszonyúnak mondható hasűri
fájás-sorozat, orvos is látta kivételesen, rejtély maradt; pedig már könyörögtem majdnem,
műtsenek meg akármivel, de ez ne legyen! Aztán és aztán és aztán… combizmaim kővé keményedtek, elvesztették rugalmasságukat, felállni alig bírok ma is, másodpercek figyelme
kell, közben nem kádba esni, járdáról lezuhanni… mindig, ha combtőből manőverezem.
Aztán, kissé magam hibájából megint, fejjel nekimentem egy fának, iszonyú csattanás, fül
széle leszakad, fej hasad, égi szerencse, hogy nem kórház. Otthon kivéreztem, kikenegettem, éltem életem, egy agyrázkódással alkalmasint, és talán hatása is maradt. Azóta teljesen önhibámon kívül – járdára kocsi fel, zöldbe elém kocsi be stb. – két-három életveszély. Ne járjak az utcán? T. Ákos kérdése. Tekintsek érzetből (nem fizikai érzet!) mindent irrelevánsnak, mert csak a túlélés, a megmaradás számít? Igen, a saját takaróm etc.
Szabadságom, amit egy hiányzó láb, kar már gátol, a halál főként. Így a létezés-jelleg a létjellegbe „beegzisztenciált”, ez is van. VAN.
Még egyszer Ottlik. Mi „VAN”?
Igaz lehet-e, hogy Ottlik a zárt rendszerek írója lett? Lett, nem „volt”. A Hajnali háztetők
világa nyitott világ. Vagy…? A „miért kéne bármit is csinálni az életben?” anti-egzisztencialistája, Halász Péter (a csak a felszíni valóságot, a létezést élő, ezzel elértéktelenedő
ember… történetesen ő elértéktelenedő), igen, ő az 1945 utáni világban is megtalálja a helyét, s végül valami francia-délvidéki helyen (ah, Antibes, nem semmi!) fogadós lesz, jó ég
tudja, mi az úrilány-feleségénél még mindig emberibb egykori utcanővel, tehát? Ottlik
zárt világnak élte meg az iskolát Kőszegen, nyitottnak a háborút, még közéleti szerepet is
vállalt volna Budapesten 1945 után, de – mondjunk egyszer ilyet is – az úgynevezett
kommunizmus lekaszálta polgármesteri terveiket, vagyis hogy entellektüelek vegyék át az
uralmat a fővárosban. Néhányan írók, néhányan festők, mások építészek voltak stb. Ezt
Ottliktól magától tudom. És voltak, akik professzorok lettek a szovjet-érában, és Ottlik Dickenst fordított, majd visszaköltözhetett Gödöllőről Budára, és megjelent szinte jeltelen
a Hajnali… mi páran egyetemisták, a politikai gazdaságtan előadásról a Piarista utcai tanszékre visszaballagva, én egy fényes februári tavasz-napon az anyámtól kapott, el nem
ebédelt napi tíz forintos zsebpénzemen, megvettük az okker borítójú kötetet, benne novellák is… és jött az Iskola… s ezt Györe Balázstól tudom, Ottlik szétküldözte, de valami
százat, netán százával a példányokat… szinte semmi visszhang. Magam sok oldalas levelet
írtam a Mesternek, akit Nemes Nagytól ismertem (Rilke-felolvasás) stb. S jött barátságunk,
azaz plusz: hogy Ottlik vezetgetett a magyar, angol, amerikai irodalom világában. A nyitottabb – nálunk felpuhulóan szovjet – világot Ottlik szerencsésen vette. Utazások… régi barátok viszontlátása lassan… London, Párizs… legendás dolgok is, mikor egy csapat magyar író
Angliában járt hivatalosan. De azt is lehetne állítani, találgatva bár, hogy Ottlik az 1939 előtti
(még a nácizmus stb. háborúja előtti) világ bizonyos körülményeit rekapitulálta, egyletek,
bridzs, ismétlem: utazás. A keszon-légkör már nem ihlette őt okvetlenül írásra. Babitsék ihlető légköre is messze volt. Holott a lét-eredetű kezdemény a létezésben, hogy tehát írónak
kell lenni mindenáron, Ottlikban is benne lehetett. Erről nem tudok részletet.

2008. szeptember

13

Befejezésül: magam
Persze, hogy meg kell ismételnem: Sesztovékat az Olvasóra bízom, megkeresni, olvasni;
kivonatban is ihlető, ujjongató dolgok. Kérdés, kinek. Elmondom, én milyen vagyok. Nekem a lét-eredetű „légy író a létezésben!” benső parancs nyolcéves korom táján jött. És
„játssz!”, nyilván valami efféle is. Három nyelvet megtanulhattam volna azon idők alatt,
melyeket képletes gombfocibajnokságokra, atlétikai kockadobásokra, magán kártyaversenyekre fordítottam. A kártya, ezt sokszor megírtam, az életemet mentette meg (1956, mikor apám házhoz kötött, és szobámban, ah, nem volt nekem szobám! a négy kártyaszínnel
játszottam, egymás ellen a négy „szín”, bocsánat, figura); és mérhetetlen volt a fantáziám
már akkor is, csak ezt nem tudtam a világ nyílt rendszereiben (filmek, színház stb., naná
nem nyíltan erotikus alkotások, nem sport, sem társadalmi szereplés) hasznosítani.
Lassan megfutottam irodalmi pályámat, s izületeimben, szokásaimban megöregült,
sehova járni nem képes, időt és teret egybehozni – „ott leszek ekkor és ekkor, és te…” –
netán „és önök…” Minden ilyentől rettegek. Jobban csak házunk összedőlésétől. (Agg
épület, érződik, bizony.) Megfutottam ezt a pályát, nehezen tudok járni, villamosról leszállni, várom, de nem szeretem a postát… zavar, hogy csengetésre kell számítanom…
bármit is várnak tőlem… és közben? Nem nyughatom, új és újabb regényszerkezeteket
találok ki, ha nem értékelik is (meg is sértődöm, de ez elmúlik), szellemileg profi módon
„fitt” vagyok, sok mindenben fél-aktív stb. De ha ezt lét-és-létezés-egzisztencializmusba
vetítjük (ismétlem, kicsit önkényes, hogy épp ezt a kontrasztot választottam, tehát hogy
lét és létezés, ez a heideggerinek is ugyanúgy felel meg csupán, ahogy a francia kaszinót is
tizennégyéveskori barátom és nem Szép Ernőék szabályai szerint játsszuk, feleségem meg
én, 37. éve, 3 liga… ld. gombfoci, kártya 56-ban), nagyon élesen érzékelem, érzetelem, mi
VAN – s nekem, bocsánat, a többi… nagyon érzékeny félelemmel írom le, nincs. Azaz…
van, de nincs „az ő valójában”. A Töredék Hamletnek monodrámája, szinte előadhatatlan,
a térhatások miatt viszont ma talán előadható lenne, de velem kevés foglalkozás esik így,
talán már teher is lenne, ha nem ügyes tapintattal csinálják, Albert Langlois clochard
emlékének van ajánlva. Marguerite Duras regénye, Henri Colpi filmje, még Pilinszky is azt
mondta róla, anno 1960 körül: „Talán a film… ezt…” A clochard, fejsérülése után (ah,
eszembe se jutott, miután összezúztam, megzúztam fejem a fa törzsén 2007. aug. 22-én!),
a háborúból visszatérve nem emlékszik szeretteire, ki kicsoda. Ők rá annál inkább. Elmegy végül egymás mellett a két igyekezet. A clochard „jó ember” ajándékokat visz feleségének, barátainak a romtelepről, ragyogó újságkivágásokat – szép kocsik, hercegek, kastélyok, hercegnők, színésznők, hegycsúcsok stb. –, de azt hiába várják tőle, hogy emlékezzen rájuk. Csak ül tehetetlenül, mit kívánnak tőle. Ez az egzisztencializmus egyik abszolút
„létből-a-létezésbe-közvetlenül” irodalmi példája. Végül elijesztik, erőszakoskodásuk a háború borzalmas eseményére emlékezteti vissza a szegény clochard-figurát (egy kamion
fényszórói nyilván valami táborra, lágerra), s elmenekül. Meg kell várni a telet, mondják,
majd behajtja az éhség, a hideg. Csak van olyan tél, mely nem mulandó. – Különben ezt is
itt nagyon szívesen, evidenciából írtam, persze! (S ez a mondat is egy Ottlik-áthallás. Az
Iskola… végéről.)
2002 februárjában

14

tiszatáj

S ÁNDOR IVÁN

A hallgatás szövete és a beszéd fonala

Ha Ottlikot nem kérik fel 1965-ben, hogy tartson Bécsben előadást a Regény a huszadik
században témájú kerekasztal-beszélgetésen, valószínűleg sohasem esik bele a maga ásta
verembe.
Mindaddig ugyanis az volt az álláspontja, hogy a regényíró nem foglalkozhat a regény
poétikai problémáival, ugyanis abba, amit regénynek nevezünk, nem lehet behatolni nem
regényírói eszközökkel:” a regény maga mondja el, hogy miről szól. És körülbelül azt
mondja, hogy ő nem mondani akar valamit, hanem lenni akar valami.”
Jött azonban a bécsi meghívás, és kidolgozta a huszadik század második felének egyik
legmaradandóbb esszéjét arról, hogy mi a regény.
A másikat, A mesterségről című műhelynaplót, hozzácsatlakozóan A tonalitás és atonalitás közérzetéről című esszét, Mészöly Miklós írta. Az előbbi két munka negyvenhárom, az utóbbi harminckilenc esztendős. Nem keltettek különösebb figyelmet. Több
mint tíz éve meguntam körülöttük a csendet, írtam róluk.
Ottlik és Mészöly különböző égtájak. Életükben távol maradtak egymástól, habár Lengyel Balázs és Nemes Nagy Ágnes próbálta összebékíteni őket. De nem a magánviszonyok
alakulása volt az oka annak, hogy a regényről szóló írásaiknak különböző az alaprajza, horizontja. Mészölytől nem állt távol a teoretikus munka. Mindenekelőtt a franciák voltak rá
hatással, Camus, és az új-regény képviselői. Esszéit az is meghatározta, hogy nemcsak az
irodalomról, a művészetekről írt, de a történelemről, a politikáról is.
Ottlik menekült a teóriától. Tehernek érezte, amely alatt a regény összeroskadhat.
Nem Camus és az új-regény, hanem Kosztolányi és Márai volt a „háttérben”. Mintha idegen test volna az életműben a regényelméleti írása. Holott…
Érdekes, hogy Mészöllyel egyidőben ő is az „egyszerűsítetten értelmezett valóságfogalomról” töprengett.
„A regényíró tartománya »a világ sérthetetlen valósága«, a regény a sötétségből némi
világosságra törő személyes küzdelem. Ez a valóságfogalom nem azonos a köztudatban
élővel, ugyanis tartalmazza azt is, amit nem valóságnak nevezünk, azt is, amit semminek
sem nevezünk, azt is, aminek még nincs neve. Éppen a regény hatol le a megnevezhetetlenség mélyére. Mi van az ismerten innen és túl? Nem lezárt és kész valóságfogalomról
van szó, hanem nyitott táguló, önmagát számbavételre, minden mozdulatával rögtön szaporító készülő valóságról. A regény, létezésmodellekből »rakja össze« a struktúráit.
Az ismert, illetve annak nevezett valóságból, valamint az Én személyes, közelnézeti
valóságából, illetőleg a mondat=bekezdés=fejezet dinamikájából, tektonikájából létrejött
együttes struktúráiból, »már majdnem megél a regény« mondja, de kell még valami, »a még
el nem készült dolgok számára«. Az »az van, amit valóságnak nevezünk«, az »Én vagyok«,

2008. szeptember

15

s a »Valami van«-on túl elengedhetetlen »valami keletkezik«. Ez nem más, mint az író
»titka«, látomása, belső univerzuma, amiről beszélni sem igen lehet, ugyanis ezzel „a valóságnak is, a regényírásnak is rejtett tárnáiba érkezünk”.
Több mint tíz éve írtam így Ottlik regénypotikájáról, amikor a regényről, a szövegirodalomról, a posztról folytatott viták idején, a poszt utáni regénykorszak lehetőségeivel
foglalkoztam.
Ottlik regényelmélete a Próza című kötetében jelent meg először, másfél évtizeddel
a Bécsi Kerekasztal Konferencia után. Nem vallomás. Nem a küzdelmeiről, technikájáról,
nem önmagáról beszél. Hűvösen, világosan: a regényről. Mégis olyan személyes, mint az
Ottlik-próza. Proust tudott így írni a regénymunka mikromozzanatairól, klímájáról, talányairól.
Tehát: a teória, mint próza. Lehet-e, és miképpen arról írni, amiről „beszélni sem igen
lehet”?
Az ismeretlenben való behatolás szándékát megfogalmazhatja a maga számára a regényíró, de az ismeretlen felé vezető út, maga is ismeretlen. Ama „rejtett tárnák” nem behatárolhatóak.
(Magántapasztalat): a regény – kinél-kinél mikor és hogyan – egyharmada tájékán
„nyílik ki”, akkor jelennek meg azok a bejárandó ösvények, amelyekről a regénykezdetnél,
csak homályos sejtések lehetnek. Akkor reményteli a további utazás, amikor már az ismeretlen (el sem képzelt) univerzumban lépegetnek a regényalakok.
Ottlik bridzzsel, cseveg, sétál. Arról ír, hogy a regényíró foglalkozásával együttjár: lehetőleg ne legyen véleménye a regényről, mert „a regény a hallgatás szövetéből készül,
nem a beszéd fonalából.” Minek ír hosszú regényt az író, kérdezi, ha rövidebben és más
módon is el tudja mondani, amit akar?
Van ebben valami meghatóan tizenkilencedikszázadi. De mit kezdünk azzal az eszméjével, miszerint a regénybe nem lehet behatolni nem regényírói eszközökkel? Ez nem
tizenkilencedikszázadi gondolat. Olyan alapmondat, amely univerzálisan hiteles lehet.
Érezhetjük egy festmény előtt állva, egy zeneművet hallgatva, egy filozófiai munkát olvasva.
Ottlik segít a megfejtésben, amikor Kosztolányit idézi: „Tévedés azt hinni, hogy a költő
érti az életet, s mint valami tanítómester elmagyarázza. A költő nem érti az életet, és éppen azért ír, hogy az írással, mint tettel megértse.”
Az utóbbi regényeimet kísérő regénynaplókat (Daniellával a vonaton, Paulóval a görög tengerparton), akkor szakítom meg, amikor úgy érzem, hogy ama rejtett tárnákhoz
érkezem a regényírásban, oda, ahol valami keletkezik. Ilyenkor kiszárad a fogalmi megközelítés igénye. Jó néhány éve figyeltem fel arra, hogy a Malte Laurids után lanyhult Rilke
levélíró, vallomást tevő kedve.
A huszadik század utolsó, az új század első évtizede a regényteóriák virágzásának, kifulladásának, uralmi státuszának, státuszvesztésének, a poszt utániságnak az ideje. Ottlik
a maga korában gyanakodva nézte a teoretikus küzdelmeket. Miközben regényelméletéből
ma is sok mindent tanulhatunk. Gyanítom azonban, hogy az Iskola a határon és a Buda
közötti esztétikai-formáltságbeli szintkülönbségnek az lehet az egyik oka, hogy az előbbi,
a szabadabb, még A regényről előtt, az utóbbi a szaggatottságában-formakeresésben megterheltebb, az elméleti számvetés után született.

16

tiszatáj

Ez eléggé ijesztő az olyan regényíró számára, akinek az esszéírásába beszüremlik a regényen való töprengése. Az ilyen írónak el kell felejtenie, mikor maga elé húzza az üres
papírlapot, azt amit a teóriából csiszolgat magának.
El kellene felejtenie Ottlik regényelméleti írását is?
Lebeszélem erről magamat.

Az úgynevezett „Sgraffitós ház” Kőszegen, a Jurisics téren. Ennek
homlokán olvasható az Ottlik-regényt strukturáló Szent Pál-i
mondat: „Non est volentis, neque currentis, sed miserentis Dei.”

2008. szeptember

17

J ÁSZ ATTILA

semmis ég, egészen.
Egy ürge feljegyzései a létezés-szakmáról

(i/Ottlik sírverset ír Adynak)
Mert soha nem ugyanaz a forrástiszta,
olajosan duzzadt szem néz rád vissza,
ha csak arcod vak, rozsdás tükrében látod.
A tűnő perc örök. A semmis ég átfog.
Minden üres,
ha nem az élet csapvizét issza.
Másban ne higgy.
És soha ne nézz vissza.

(ii/K.D. válasza Ottliknak)
Áthatolhatatlan sötétség, akár a tinta, az ég.
Hulló csillag a minta, és kész feketeség.
A szív zseblámpa-fényénél kellene látnod.
Része vagy az üveggolyónyi földnek,
a semmi lágyan átfog.

(iii/Ottlik monológja a tükörnek)
Beszédes vagyok, akár egy néma kiskanál.
Fekszem az abroszon. Érintetlenül. Talán.

18

tiszatáj
(iv/Ottlik átírt monológja a tükörnek)
És fecsegő voltam mindig, egy néma kanál, ha
fekszik az abroszomon, dísztelenűl a halál.

Ottlik Géza íróasztala és személyes tárgyai

2008. szeptember

19

Az Ottlik-recepció új hulláma *

A napokban került kezembe Borbély Szilárd furcsa című esszéje (A Göncz az egy strici).
Az író, műfordító, börtönviselt értelmiségiből lett politikus azért strici, mert a szerző nagyapjának szóhasználata szerint strici, akiből nem lehet katonát faragni. Debreceni kollégánk (mellesleg az egyik legjobb magyar költő) elmondja, Ottlikra és nagy regényére Esterházy hívta föl a figyelmét 1982-ben. A hosszú hajú, Lennon-szemüveges író hatására
kölcsönözte ki a könyvtárból a regényt. „Volt időm olvasni, mert a sikeres felvételi eredményeként a behívót vártam. Nem tudom, milyen lehetett volna az egy év a néphadseregben, ha előtte nem beszél Esterházy a televízió kedd esti rétegműsorában erről a regényről, ha nem olvasom el Ottlikot. De elolvastam, és tudatosan vagy öntudatlanul az elkövetkező évben ehhez mértem mindent. Mondhatom, alapos felkészítést adott. Az összezárt
fiatal férfiak világa, az árulások, a gyávaság, a védekezés és a szolidaritás lehetőségeiről elsajátítottam a legfontosabbakat. A félelem erejét felhasználó finom terror, a gyengeségből
és gyávaságból táplálkozó önzés a motorja az ilyesfajta gépezeteknek.” Borbély eszmefuttatásából azt a roppant tudománytalan következtetést vonhatjuk le, hogy az Ottlik-olvasók, elemzők immár visszavonhatatlanul két nagy csoportra oszthatók: volt fejükön sapka
(még ha Medvéhez hasonlóan egyénítve is viselték) vagy nem. Mára nemzedékeknek
nincs semmilyen „élményük” a néphadsereg Schulzéiról, őskori maradványként szemlélik
azt a világot, melyben nemcsak ármánykodás volt és embertelenség, hanem barátság és
szolidaritás.
A Ottlikról szóló könyvtárnyi irodalom folyamatosan meghaladható és másként látható – nemcsak az említett nagyon prózai okból. Mivel nincs teljes és végleges megértés,
minden meghaladható. Ezért fogalmazódhatnak meg olyan kérdések, amelyeket a korábbi
sok száz kritikus és tanulmányíró nem fogalmazott meg. Az új Ottlik-tanulmányok kérdéseiben is a további értelmezők hatástörténeti lehetőségei rejlenek.
Milyen előzmények után jutottunk ide? A Drugeth-legendát közlő Babits üzenetétől
(„tetszett”) évtizedek telnek el különösebb örvendezés nélkül. A „spenót” négy évtizeddel
ezelőtt még enigmatikusnak, torzónak és befejezetlen vállalkozásnak minősítette a század
egyik legnagyobb magyar regényét. A hetvenes évek elejétől a nyolcvanas évek elejéig
(a 60. és a 70. születésnap között) azonban történt valami. Egy évtized alatt lejátszódik
Dávidházi Péter kultusztörténeti forgatókönyvének három szakasza: a beavatódás, a mitizálódás és az intézményesülés. Három név ebből az időszakból: Lengyel Balázs, Tandori
Dezső, Balassa Péter. Mivel az irodalom mindig a megszokottá váltnak és a szokatlannak
a küzdelme, az Iskola a határon művészi értékeinek fölismeréséhez viszonylag sok időre
volt szükség. Ám a hetvenes években a regény – az olvasói ízlés és az irodalomtudományos szemlélet változásával összhangban - megtalálta közönségét és értelmezőit. Ebben
minden bizonnyal múlhatatlan érdeme van annak a prózakritikai fordulatnak, mely mó*

Elhangzott a 2007. november 22-én megrendezett Ottlik-konferencián.

20

tiszatáj

dosította a magyar prózainterpretáció jellegét. Az érzékeny, korszerű tudományos megközelítéseket azonban nagyon gyorsan elsodorták a mitizáló törekvések. A vékonyan csordogáló vagy éppen teljesen hiányzó Ottlik-művek, az állandó újraírás kényszere megteremti a minőség, az igényesség, a hallgatás mítoszát. A Mozgó Világ 1982. májusi szá mában Zalán Tibor például ezt írja:
„Iskola a határon + Hallgatás = Ottlik
Ottlik – Hallgatás = Iskola a határon
Ottlik – Iskola a határon = (?Hallgatás?)”
Ekkoriban még az is megfogalmazódik, hogy a „nagy írók esetében a hallgatás nyomasztóbb lehet a legélesebben megírt könyveknél” (Zalán Tibor) Kezdik Ottlikot Ottlik
szavaival magyarázni. Az életmű misztikus homályba kezd burkolózni. A kritikai pozíció
teljes feladása olykor a legjobbaknál is kísért: „Ottlik Prózá-ja, mindenkori prózája, mindig önmagában áll, önmagán nyugszik, mondja magát, nincs mit beszélni róla” (Balassa
Péter), a kritika csupán „formakijelentésekkel álcázott hallgatás”, a kommentár, elemzés
legföljebb „velehallgatás” lehet. Azonosulás, a szent szöveg megtanulása, a szerzői név varázsereje – ezek a kor Ottlik-irodalmának alapelemei. A műhöz áhítattal és remegő kézzel
lehet nyúlni.
Bizonyos értelmezői körökben a Buda sem kerülheti el sorsát. A posztumusz regényben némelyek „szakrális tárgyat, misztikumtól övezett írásművet” látnak (Tarján Tamás),
„a teljesség továbbteljesítését” (Balassa). A visszhang másik része azonban mintha a bálványrombolásra volna példa: „művészi csőd”, „írói kudarc” (Bán Zoltán András), „zseniális, illusztratív, variatív lábjegyzetgyűjtemény” (Margócsy István). Ezt a vonalat erősítette
Szegedy-Maszák Mihály kismonográfiája is (1994), mely az életművet koncentrikusnak
láttatja, középpontban az Iskolával. Ebből következően mind az életrajzot, mind a korai
novellákat, kisregényt, hangjátékot, esszéket és a Buda című regényt az „Iskola” felől olvassa. A novellák elemzésének elsődleges szempontja, mi mutat bennük (témaválasztás,
szerkesztés, nyelvszemlélet) a nagy regény felé. „Mellékterméknek” minősül így a Hajónapló is, a Hajnali háztetők „előmunkálat”, a Buda „kiegészítés, függelék”. Egy nagy mű
árnyékában persze könnyel lefokozódhat az érték. Miként az ellenkezője, a fölértékelés is
lehetséges. Igaz, utóbbi a ritkább.
A bírálatok azonban mégsem a bálványrombolás kezdetét jelezték. Ami Ottlik-felejtésnek látszik, valójában sokkal szomorúbb dolog: az irodalom felejtése – ez a mögöttünk
lévő másfél évtized keserű tapasztalata. Ám ezek az évek az elemzés, az Ottlik-életmű
szakmai kérdéssé válását is jelentik. Fűzfa Balázs, Korda Eszter, Sümegi István könyve
vagy a Jakus Ildikó – Hévizi Ottó szerzőpáros munkája ennek az újabb lendületnek a dokumentuma. Az újabb értelmezési stratégiák, interpretációs módszerek túlfeszítése persze
újabb egyoldalúságokhoz vezethet – nem az említettek munkáiban. Merthogy van regény,
amelynek elsősorban szerkezete van, s arra hordja föl az anyagot, de a legtöbb írónak (így
Ottliknak) először anyaga van, ahhoz keresi a megfelelő hordozó struktúrát. Vagy éppenséggel a struktúrától félti anyagát. Miként Medve a Budában: „félti a megírással tönkretenni élete nyersanyagát”. Ugyanaz – mindig másképpen, s ha valami éppenséggel előzménynek vagy függeléknek látszik, meglehet, másféle regénypoétika szerint nem az.
Az Ottlik-kutatás is szembesül azzal a tudománytörténeti kihívással, hogy az irodalom
mibenlétét és minőségeit, ezek mozgásainak okát, mozgatóját nem irodalmon kívüli, ha-

2008. szeptember

21

nem irodalmon belüli, nyelvi, poétikai folyamatokra alapozva keresi, s ezt jól teszi. Az
életmű tanulmányozása végleg szakmai kérdéssé vált. Ámde az olvasóra is gondolva: ez az
Olvasó föltehetőleg azért is olvas, mert nemcsak a mű nyelvi-szerkezeti felépítettségére
kíváncsi. Egyszerűen csak azért, hogy a műben önmagára és világára, a világban önmagára
ráismerjen.

Olasz Sándor

A híres fotel – többszörös tükröződésben…

22

tiszatáj

F ŰZFA BALÁZS

Az Iskola a határon térpoétikájához

I.
(Előzmények)
Az Ottlik-kultusz Kőszegen és Szombathelyen (1995–2007)
1995-ben – bő évtizede – azzal az elhatározással vittem el Ottlik-speciálkollégiumos főiskolai hallgatóimat Kőszegre, hogy ott megnézzük az Iskola a határon élményanyagának
helyszíneként számon tartott épületet és intézményt, aztán hazajövünk, s a látottakat, tapasztaltakat feldolgozzuk magunkban, majd „egy irodalmi mű referenciális viszonyai”
vagy valami hasonló címkével látjuk el, s tesszük a dolgunkat tovább.
Ám a valóság nem engedett jóleső szorításából: előbb arra kellett rájönnünk, hogy ez
a géniusz, a regény „helyszíne” egyfelől ma is él, sőt az épület most is iskolaként funkcionál,
másfelől pedig arra, hogy ez a „hely” alig ismert a magyar irodalmi köztudatban. Pontosabban az a tény alig ismert, hogy az Iskola ma is létezik, oda el lehet menni, gyönyörű
parkjában sétálni, nézelődni, tűnődni, olvasni lehet. Harmadrészt pedig az a tudás vált
számunkra nyilvánvalóvá, hogy egy irodalmi szöveg poétikai rétegzettségének közelébe
eljuthatunk annak valóságanyagán keresztül, illetve még az is elképzelhető, hogy a szövegegész memoriter jellegű tudása az értelmezés egyik lehetséges módja vagy forrása lehet
(egyik „kultuszérzékeny” diákom ugyanis fejből tudta az Iskola a határont, s később ez
a fajta kogníció is több közös szellemi élmény forrása lett).
Dávidházi Péter könyve 1 óta tudjuk, hogy az irodalmi kultusz általában mit jelent,
s van sejtelmünk arról is, hogy miképpen jelenhet meg mindennapi életünkben és szakmánkban. Ezt a fajta tudást még nem éreztük magunkénak akkor, amikor elkezdtük építgetni az Ottlik-kultuszt Szombathelyen és Kőszegen. Az első állomás ezért egy négy féléven keresztül működő speciálkollégium volt, melynek végeredményeképpen megszületett a Mélylégzés. Adalékok Ottlik Géza Iskola a határon című regényének világához című
tanulmánykötetünk2. (A könyvet Hornyik Miklós mint az Ottlik-recepció egyik állomását
említi3; de fontosnak tartja Bohár András és Kamarás István is, hogy a benne lévő tanulmányokban az Ottlik-befogadás új típusa és új generációja öltött testet, illetve hallatja
a hangját4.)
1
2
3
4

„Isten másodszülöttje”. A magyar Shakespeare-kultusz természetrajza, Bp., Gondolat, 1989.
Szerk. F. B., előszó ESTERHÁZY Péter, Szombathely, Savaria University Press, 1997, 1998 2.
OTTLIK Géza, Éjszakai hajózás, vál., szerk. és összeáll. HORNYIK Miklós, Bp., Nap, 2006, 390.
KAMARÁS István, Olvasó a határon. A Iskola a határon fogadtatásának és befogadásának vizsgálata, Bp.–Szombathely, Pont–Savaria University Press, 2002, 22.

2008. szeptember

23

1997–99-ben több (riport)filmet forgattunk a Szombathelyi Városi Televízióval, a Nyugat-dunántúli Regionális Televízióval és a Duna Tv-vel Kőszegen, az Iskolában, s gyűjtöttük a szellemi és az anyagi muníciót ahhoz, hogy nagy tervünk valóra válhasson: 1999-ben
emléktáblával jelöltük meg a „hely”-et (a Weöres Sándor Társaság és a Soros Alapítvány
segítségével). „A három év például egyáltalán nem telt el, hanem van” – olvasható most
már a bejáratnál, ha végigsétálunk a főallén, s belépünk a bolthajtásos előtérbe (a még
bolthajtásosabban gyönyörű ebédlő melletti kis térbe).
1997 óta – amikor a szakkollégisták első generációja végzett – sorban születnek a szombathelyi Berzsenyi Dániel Főiskola Magyar Irodalom Tanszékén5 az Ottlikkal és művével
foglalkozó szakdolgozatok (eddig körülbelül tucatnyi), 2001-ben pedig néhányan részt
vettek a Kamarás István irányította, az Iskolával kapcsolatos olvasásszociológiai kutatásban, illetve azóta többen elvégezték az egyetemi magyar szakot. Különös örömet okoz számomra, hogy van közöttük olyan is, aki már doktori disszertációját is megvédte, s éppen
e konferencia kezdeményezője és fő szervezője lett, és olyan is, aki most végzi a doktori iskolát (ugyanaz a Kovács Ági, aki egykor – s talán még ma is? – fejből tudta-tudja a regényt).
Részben az Ottlik-kultuszból nőtt ki Az élményközpontú irodalomtanítási program
könyvei című sorozatunk, melynek hat kötetét a Pont Kiadó és a Savaria University Press
jelentette meg 2002–2003-ban. (Közöttük a világ, illetve a Kárpát-medence irodalomtanítását áttekintő, továbbá a magyarországi irodalomtankönyveket kutatásszerűen bemutató kötetek is találhatók.)
Egy „rendes” kultusznak fontos része az a szertartásrend, amely kialakul általa és körülötte. Mi ezt 2004-ben azzal próbáltuk egy közösség számára „szemközelbe” hozni, hogy
több mint kétszáz ember részvételével felolvastuk az Iskola a határont (három helyszínen,
Kőszegen, illetve Szombathelyen, három nap alatt). Az ürügy a határok virtualizálódása
volt az Európai Unióba történő belépés kapcsán (április végén), ám mindannyiunkat
megdöbbentett, hogy a néhány évszázada elfeledett, korábban azonban természetes közös,
hangos olvasásnak mekkora ereje és hatása lehet. Persze arról is okkal-joggal gondolkodhattunk ekkor, hogy mennyiben változik meg egy regény(cím) jelentése, ha „elcsúszik”
mögüle a valóság, vagyis ha megszűnik ama országhatár, amely referenciális alapja volt
a szöveg egyik jelentésrétegének.
A közeljövőbe tekintve pedig hadd említsem meg a VOTI (Virtuális Ottlik Intézet)
szerveződését: ez az „intézet” egy olyan elektronikus adatbázis és internetes szellemi központ lesz, amely megpróbálja mindazokat összefogni, akik Ottlikkal valaha is foglalkoztak,
s megpróbálja – legalább virtuálisan – elérhetővé tenni az íróval kapcsolatos dokumentumokat (így például a Kolozsvárt található Ottlik Könyvtárat is).
Miután pedig a VOTI „belerázódott” a világba, vele párhuzamosan (2008–2009-ben)
szeretnénk létrehozni a valóságban is működő Ottlik Intézetet, amely regionális irodalomtudományi kutatóhelynek gondolja el magát néhány irodalmár kutatóval, akiknek
„végső” céljuk, hogy egyfelől a nem túl távoli jövőben megjelenő Ottlik-monográfia munkálatait segítsék, másfelől előkészítsék az Iskola a határon genetikus hálózati kritikai kiadását. Továbbá a Trieszti-öböltől Bécsig „megkutassák” a „katonaiskolások” irodalmi
munkásságát (Rilke, Musil, Ottlik – Joycéval kiegészítve a sort, aki ugyan nem volt kato5

Ma: Nyugat-magyarországi Egyetem BTK Nyelv- és Irodalomtudományi Intézete

24

tiszatáj

naiskolás, de akinek szintén vannak szombathelyi „kötődései”, hisz Leopold Bloom ebből
a városból származik).
Egy „rendes” kultusz épp attól az, ami, hogy soha nincs „vége”; a mi kultuszunk azonban azt reméli, hogy a 2009-ben (az Iskola kiadásának 50. évfordulóján) felállítani tervezett Ottlik-szoborral egyfajta „végpont”-hoz érkezünk, s attól kezdve az Ottlikkal kapcsolatos regionális kutatásokban a tudományosság kerül majd előtérbe. Ennek a munkának
reprezentatív eseménye szeretne majd lenni az Ottlik-centenáriumon, 2012-ben megrendezendő nemzetközi konferencia.
De a kultusz természetesen nem „ér véget” akkor sem, csak (részben) átalakul, pontosabban – bő másfél évtized munkája után – „átadjuk” azoknak, akiket célunk volt megszólítani: a középiskolásoknak és minden olvasónak, Kőszeg, Szombathely, illetve a magyarul beszélők közösségének: azoknak, akik ennek a regénynek s ennek a szövegkorpusznak valamennyi rezdülését érteni képesek. Azoknak, akik tudják, hogy a hallgatás
olykor többet mond a szavaknál, azoknak, akik tudják egyrészt, hogy „a regényt már csak
a hallgatás előzi meg” (Próza), másrészt pedig bizonyosak benne, hogy „csak az érzés az,
ami biztosan van” (Buda).

II.
Az Iskola a határon térinformatikai modellje
(Bevezetés)6

1.
A jelenlévők számára szükségtelen részletesebben felidéznünk az utóbbi évek magyarországi (és nem magyarországi) publikációit, melyek a digitalizáció adta irodalomtudományi lehetőségeket latolgatják, illetve azokra reflektálnak. Elég, ha a Literatura, illetve
a Helikon hipertext-különszámára (2003/1; 2004/3) s a Világosság tematikus összeállítására (2003/1) utalunk. Jelezzük még, hogy a digitális irodalomról – nem a digitalizált,
hanem az eleve ilyen céllal és eszközrendszerrel születő irodalomról – magunk is több
helyütt igyekeztünk kifejteni álláspontunkat (Életünk, Könyv és Nevelés, Fordulópont
stb.), olykor vitát is indukálva. A korábbi folyóiratpublikációkat aztán manapság rendre
követik az immár egyberendezett tanulmányokat tartalmazó kötetek (Müllner András:
A császár új ruhája7; Az internetkorszak kommunikációja8 stb.), s bizonnyal várható, hogy
a közeli jövőben napvilágot látnak a téma első monografikus igényű feldolgozásai is.
A digitális irodalom térnyerése folytatódik (lásd a Spanyolnátha vagy a Terasz, továbbá a Dokk elnevezésű honlapokat, portálokat, melyek szinte észrevétlenül váltak mindennapi életünk részeivé!), s lassan befejeződni látszik a klasszikus irodalom digitalizálá-

6

7
8

Hálás köszönetemet fejezem ki Majthényi Lászlónak és Vörös Viktornak. Önzetlen segítőkészségük és fáradságot nem kímélő áldozatvállasuk nélkül ez a dolgozat, illetve maga a bemutató – így
maga a kutatási irány – nem születhetett volna meg.
Bp., Jószöveg, 2007.
Szerk. BALÁZS Géza, BÓDI Zoltán, Bp., Gondolat–Infonia, 2005.

2008. szeptember

25

sának folyamata is (MEK, DIA stb.). Néhány elvetemült magánzót leszámítva ma már alig
van ember, aki író létére ceruzát, tollat, mechanikus írógépet használna a mindennapi
munkában. (Tisztelet a kivételeknek!)
A „meta-paradigmaváltás”, melyet „civilizációs” vs. „kommunikációs válság”-nak (stb.)
is előszeretettel szoktunk nevezni, nagyjából a közepénél tarthat: életünk jelentős része
ma már aligha képzelhető el a digitalizáció adta áldások nélkül. (Az a kis rész, amely még
megmaradt érintetlennek, lassan szintén és nyilvánvalóan bekebeleződik az új médium
által.) A tudáshoz való utak fénysebességgel történhető lerövidítésésének 9 ugyanis nincs
alternatívája.
Említsük még meg, hogy fentiekkel párhuzamosan gőzerővel zajlik az irodalom öntematizációjának újraíródási folyamata is, ama átalakulás, melynek során egyre-másra
jelennek meg az új szempontoktól megtermékenyített vaskos tanulmánygyűjtemények –
hol antropológiai10, hol „idegenségelméleti”11, de legfőképpen az irodalom és annak kutatása (továbbá kutatásmetodikája) vizualizálódásának12 szemszögéből rendezve újra kutakodásaink tárgyát, vagyis már meglévő irodalmi jellegű tudattartalmakat és konstans
nyelvi képződményeket – természetesen visszamenőlegesen is. E másik, szűkebb értelmű
paradigmaváltás által tehetők föl immár azok a kérdések, melyek e még behatárolható,
vagyis állandó formákkal rendelkező szövegalkotások számára egy új fajta, „digitális poétika” horizontja felől kínálnak rátekintő befogadói és tudományos perspektívát.

2.
Jómagam effajta kérdése mindennek okán – csatlakozva a jelzett átíródásokhoz, igyekezvén „becsatornázódni” azokba – az volt az utóbbi években, hogy a digitalizáció nyelve és
eszközrendszere tudhat-e valamit hozzátenni ama korábban megszületett irodalmi alkotások recepciójához? (Természetesen igen, hisz éppen a dekonstrukció szegedi iskolájában
születtek az első ilyen jellegű hipotézisek és válaszok a Fanni hagyományai13, A Rom14

9

10

11

12

13

14

Lásd a HRABAL–MENZEL-páros klasszikus darabjának ironikus-gyönyörű jelenetsorait a rövidítés
divatjáról a Sörgyári capriccio című filmben (1981)!
Például: Az irodalmi szöveg antropológiai horizontjai, szerk. BEDNANICS G., BENGI L., KULCSÁR
SZABÓ E., SZEGEDY-MASZÁK M., Bp., Osiris, 2000.
Identitás és kulturális idegenség, szerk. BEDNANICS Gábor, KÉKESI Zoltán, KULCSÁR SZABÓ Ernő,
Bp., Osiris, 2003 (Osiris könyvtár).
KULCSÁR-SZABÓ Zoltán, A gép poétikája = Pillanatkép a hazai irodalomtudományról, szerk. KENYERES Zoltán és GINTLI Tibor, Bp., Anonymus, 2002, 401–420; Történelem, kultúra, medialitás, szerk. KULCSÁR SZABÓ Ernő, SZIRÁK Péter, Bp., Balassi, 2003; Az esztétikai tapasztalat medialitása, szerk. KULCSÁR-SZABÓ Zoltán, SZIRÁK Péter, Bp., Ráció, 2004; A kultúra átváltozásai.
Kép, zene szöveg, szerk. JENEY Éva, SZEGEDY-MASZÁK Mihály, Bp., Balassi, 2006; A látható
könyv. Tanulmányok az irodalmi medialitás köréből, szerk. HÁSZ-FEHÉR Katalin, Szeged, Tiszatáj Alapítvány, 2006 (Tiszatáj könyvek).
Fanni hagyományai, szerk. ODORICS Ferenc és SZILASI László, Ictus és JATE Irodalomelméleti
Csoport, Szeged, 1995 (deKON-KÖNYVek, Irodalomelméleti és Interpretációs Sorozat 2).
ÁRMEÁN Otília, Rom. költ., avagy milyen mosogatásra kényszerít néhány betű időzése A Romban = Á. O.–MEDGYES Tamás, Szövegek között értelmezéssel, Bp.–Szeged, Gondolat–Pompeji,
9–37.

26

tiszatáj

vagy a Fuharosok15 – s más művek – kapcsán.) Elképzelhető-e például, hogy eme új fajta
világmegismerő kompetencia segítségével visszamenőlegesen és érvényesen szóljunk egy
már olyannyira feltárt szövegvilágú alkotásnak tűnő remekműről, mint az Iskola a határon – mint ahogyan ez a problémafeltevés (éppen ezen a konferencián is) már olyannyira
természetes módon történik meg a regény, illetve az Ottlik-szövegek vizuális narrációjával
kapcsolatban16? E kérdésekre jómagam nemrégiben egy hosszabb tanulmányban kerestem a választ, mely a későbbi kutatások hipotéziseit szerette volna megalkotni.17

3.
Jelen bemutatónk e kutatás egy további állomását – vagy stílusosabban szólva: „ugrópont”-ját – szeretné „rögzíteni” (vagy inkább: körülírni). Míg korábban – az említett dolgozatban – elsősorban arra helyeztem a hangsúlyt, hogy az Ottlik-regény szövegszervezete
vizsgálható a hipertextualitás dimenziói felől, addig most elsősorban a térinformatika lehetőségeit szeretném felvillantani. E térinformatikai modell tartalmazza a fenti kötetben
előrejelzett hipertextuális jelentésképzés vizsgálatának első lépéseit is, mindenekelőtt
azonban arról szeretne szólni, hogy az fajta térpoétika, melynek a regény kapcsán keletkezett szakirodalmából egy komolyabb kötetet bizonyára könnyedén meg lehetne tölteni
(lásd Faragó Kornélia, Nagy Edit, Tar Patrícia, Szolláth Dávid és mások munkáit!), valami
módon modellezhető legyen: későbbi szövegelemzések számára. Elképzelésünk szerint
a szöveg mikrostruktúrája ugyanis mélyebben megközelíthető ama látványelemek segítségével, melyek azt a térszerkezetet, mely eddig „csak” a textus metaforikusságában, szimbolikájában jelenhetett meg, a kétdimenziós világból egyszerűen „átemelik” egy háromdimenziós világba.
Nem titkolt reményünk, hogy az e kísérlet eredményezte tapasztalatok révén más szövegek digitális vizsgálata számára is gyűjthetünk információkat.
Összességében pedig abban bízunk, hogy az általunk kidolgozott szövegvizsgálati
módszer segítséget nyújthat a két dimenzióban történő kutakodások által csak korlátozottan leírható tartalmak megjelenítéséhez. Nem mást remélünk tehát, mint hogy néhány,
fogalmi nyelven viszonylag nehezen meghatározható-megközelíthető immanens tartalmat
sikerül új megvilágításba helyeznünk a térinformatika elemi eszközeinek a szövegértelmezésbe való bevonása segítségével.

4.
A továbbiakban pedig majd megkíséreljük elvégezni Esterházy Péter híres Ottlik-rajzlapja
születésének rekonstrukcióját. Legalábbis modellezni szeretnénk, hogy az egyes grafit-

15

16

17

BOCSOR P., MÜLLNER A., NÉMETH Gy., ODORICS F., SZÉCSÉNYI T., Esterházy Péter: Fuharosok, Szeged, Szegedi Egyetem Bölcsészettudományi Karának Irodalomelméleti Csoportja–Pompeji Alapítvány, 2000 (CD-ROM).
Lásd KORDA Eszter könyvét: K. E., Ecset és toll. Az Ottlik-próza vizuális narrációja, Bp., Fekete
Sas, 2005.
FŰZFA Balázs., „…Sem azé, aki fut…” (Ottlik Géza Iskola a határon című regénye a hagyomány,
a prózapoétika, a hipertextualitás és a recepció tükrében), Bp. Argumentum, 2006 (Irodalomtörténeti füzetek).

2008. szeptember

27

rétegek egymástól elválaszthatók, illetve szeretnénk majd bemutatni – egy következő Ottlik-konferencián… – ezen a strukturált „grafithalmazon” a nyomtatott oldalak segítségével
már most is demonstrált hipertextuális motívumszerveződést a nagyregény szövegében.
Bízva abban, hogy az a fajta polifónia, melyről Bányai János beszél megkapóan Ottlikkal kapcsolatban – „…a rendezetlen dolgok bármilyen megszokott formájú elrendezése
a dolgok lényegének elfedése”18 –, eme új jelentésmezővel tovább gazdagodhat. Bízva abban, hogy Ottlik az Iskolában a világ rendezetlen dolgait tényleg egy igazán új fajta, preposztmodern grammatikai erőtérben és poétikai strukturáltságban tudta elhelyezni – ez
pedig nem más szövegrend, mint az emberi létezés alapmintázata, melyet az igen–nemdichotómiát a digitális világrend egyetemes törvényévé emelő Neumann János a kettes
számrendszerben talán nem is felfedezett, hanem egyszerűen újra megtalált.
Egyébként nagyjából egy időben Ottlikkal. – Amiképpen az első igazi időfelbontásosvisszaemlékezéses-térpoétikás-rajzos-többnézőpontú magyar regényt Kazinczy Ferenc
írta meg – nagyjából egy időben Bolyai Jánossal. A világot elsőként „digitalizáló” matematikussal; aki mellesleg persze költő is volt. Mert akkor az úgy volt szokás. Mellesleg az
ember költ és (gyógy)ír – miközben fogságba vonul, netán országot, Lánchidat épít, esetleg mézet és bort termel; későbbi időkben meg központi fűtést szerel – mint Arany az
Akadémián –, aztán, egy következő évszázadban meg véresen komoly gyerekkatonásdit
játszik, mint Rilke és Musil és Krleža, és bridzsezik, mint megint valaki más, de ő talán
már nem is ebben a tér–idő-dimenzióban…

18

BÁNYAI János, [Bárhol érintjük…] – elhangzott az Újvidéki Televízióban 1979-ben, valószínűleg –
a szerző emlékezete szerint „…szinte biztos” – az OTTLIK–HORNYIK-beszélgetés (O. G., Hosszú
interjú…) bevezetéseképpen (BÁNYAI János magánarchívuma, gépirat, kb. 65 sor, a szerző kézírásos, egyértelmű javításaival).

28

tiszatáj

KORDA ESZTER

A képek szerepe
az Ottlik-novellák narrációjában

Négy novellában található kép1: a Pangásos papilla, A hegy lelke, a Minden megvan, A kilenc kínai és a La Concepción címűekben. Az alapeset, amikor nincs különösebb szerepe
a festménynek, mint környezeti elem szerepel, nem is tartozik témánkba: a Pangásos papillában a szoba falán lógó Madonna-kép ilyen, mert nem az elbeszélés mikéntjében van alakító szerepe, hanem a mű értékszerkezetében ellenpontozza a kiüresedett, szeretet nélküli
létállapot kifejezését. Ezzel szemben A kilenc kínai című novella címe is már képre utal,
a narratív keret témáját adva meg. A hegy lelkében a nyelvtankönyv képe a kisváros fel- és
megismerésével kapcsolódik össze, tehát a tudatelbeszélés eszköze, hasonlóan a Minden
megvan című novellához, melyben az újságbeli képek és a könyvillusztráció a múlt és
a jelen értelmezése tudatfolyamának egy-egy állomásához tartozik. A vizuális narráció a La
Concepción című novellában teljesedik ki, melyben a címszereplő festményről való beszéd
egyszerre tölti be a szereplő önértelmezésének és az elbeszélésnek a funkcióját.
Átmeneti képződmény képiség szempontjából az alább elemzendő két novella, hiszen
fontos bennük a kép szerepe a pszichonarráció szempontjából, de még nem alkot önálló
narratív síkot a képről való beszéd. A Hegy Lelke és a Minden megvan című novellák
elemzése és értelmezése révén keressük a kép lehetséges szövegbeli szerepeit, kitágítva
a vizsgálódás kereteit az egész Ottlik-novellisztikára. Ezáltal áttételesen arra a kérdésre is
keressük a választ, hogy az Iskola a határon miért nem vizuális narrációjú2.

1

2

A kép itt mint vizuális jel szerepel a nyelvi jellel szembeállítva. Vö.: ZRINYIFALVI Péter, Ez Pipa
Magritte képétől Foucault elemzéséig – és vissza, Kijárat Kiadó, h. n., 2002. Kép és írott szöveg
történeti viszonyáról: a nyelvi elvontság uralmának vége, az értelem távolléte szemben a képben
adott közvetlen jelenlétiséggel hogyan vett fordulatot: 77–83. W. J. Thomas MITCHELL, Mi a kép?
= Kép, fenomén, valóság, szerk. BACSÓ Béla, Kijárat Kiadó, Bp., 1997, 341: „A kép specifikus hasonmásokra (convenientia, aemulatiom analógia, szimpátia) szétágazó általános fogalom, amely
egybefogja a világot a »tudás alakzataival«.” A kép-fogalmak felosztása érvényes számunkra is:
grafikus kép (festmények, szobrok: a művészettörténet foglalkozik velük), optikai kép (tükrök,
kivetítések: a fizika területe), észlelési kép (benyomás, emlék, észlelet: fiziológiai, neurológiai,
pszichológiai fogalom, de a művészettörténet, irodalomkrititka is operál vele), mentális kép (álmok, leírások, ideák: pszichológiai, irodalomkritikai fogalom), verbális képek (metaforák: irodalomkritika területe).
Tarján Tamás könyvbemutató, HORKAY HÖRCHER Ferenc: Képek Ottlik-művekben Korda Eszter:
Ecset és toll – Az Ottlik-próza vizuális narrációja, Kortárs, 2oo6/9; HERMÁNYI Gabriella: Ottlikkvartett, Bárka, 2oo7/2, 92. A kilenc kínai és La Concepción elemzéseket lásd részletesen: KORDA
Eszter, Ecset és toll Az Ottlik-próza vizuális narrációja, Fekete Sas, Bp., 2oo5, 59–96.

2008. szeptember

29

Az „A képek szerepe az Ottlik-novellák narrációjában” címe ennek a tanulmánynak
2004-es doktori disszertációm még nem publikált fejezetéből származik. 2005-ben ugyanis
körülbelül a fele jelent meg e disszertációnak terjedelmi okokból, szakmai szempontból
pedig a kifejezetten vizuális narrációjú művek elemzése került bele mint nóvum . Ezek
a novellák A kilenc kínai és a La Concepción. A Hegy Lelke és a Minden megvan műelemzései az általam szigorúbban értett vizuális narráció kritériumának nem felelnek meg,
nevezetesen, hogy önálló narratív síkot alkosson a képről való beszéd. Azonba n mégis
nagyon fontos szerepet tölt be bennük a kép. Hol van tehát a határ szó és kép viszonylatában, milyen más szerepkörei vannak még a képnek a szövegen belül a vizuális narráción
kívül? Kérdésfelvetésünk motivációja az a könyvet ért kritika, hogy miért nem szerepel
benne az Iskola a határon is. Mivel az Iskolát részletesen elemeztem három tanulmány
keretében képi szempontból, és mégsem tekintem vizuális narrációjúnak, valószínűleg
maradt kifejtetlen része az álláspontomnak, ezt szeretném e két novella képi elemzésével
(a szöveg elemzése a kép szempontjából kibontott értelmezés) kifejteni úgy, hogy közben
mind az Ottlik-novellisztika jellegzetességére, mind a kép szövegbeli szerepére kitekintés
nyíljon. A vizsgálódás két alapvető kérdésköre, hogy 1, Alkot-e önálló narratív síkot a szöveg narrációjában a képről való beszéd?; 2, Kihagyható-e a kép a szövegből, mennyire fontos egyáltalán? Az első a vizuális narráció szűkebb definíciója, a második pedig a tágabb
felé mutat, annak érvényességére kérdezve rá.
A Hegy Lelke
A Hegy Lelke című novellában a mise en abyme3 szerepe a mű üzenetének kódolása, mely
ismeretelméleti jelentőségű. A kép itt az a belső kép, mely a külvilág érzékelésekor keletkezik, illetve annak értelmezésekor emlékképpé válik. A világ megismerése e kettő egymásra vetülésekor történik. A novella alaphelyzete a beavatás: egy fiatalember kilépése
a nagybetűs életbe: „Tizennyolc éves volt. Ezt a hathetes utazást sikeres vizsgája jutalmául
kapta.” (133.4) Ez az utazás szimbolikusan az életút kezdete, mely a világ és önmaga megismerését jelenti párhuzamosan. Ez a város és a fiatal lány alakjának párhuzamában fejeződik ki.
Már a kisvárosba érkezésekor lát a főszereplő egy fiatal lányt, akit később a könyvtáros
lánnyal kapcsol össze: „Az utca térré szélesedett, a járókelők megsokasodtak, s az egyik
kapuban feltűnt neki egy karcsú lányalak. Rövid, világos színű szoknya volt rajta, idősebb férfi felé ágaskodott, mintha a nyakkendőjét igazítaná. Milyen ismerős – gondolta.” (138.) A könyvtárbeli megismerkedéskor is asszociációs kapcsolat van a lány és
a város között: „A torkában érezte a kislány varázslatos szépségét. – Milyen szép a városuk – mondta az asszonynak bókolva.” (148.) A moziban feltámadó vágyban is összekapcsolódik a lány és a város: „Ninivel sétál este a kis ösvényen, s a lány átkarolja a nyakát,
3

4

A mise en abyme kifejezés Gide-től származik, ő alkalmazta művészetre (darab a darabban a Hamlet-beli színi előadás 22.) az egyébként heraldikai kifejezést. „Bien qu’il rest allusif, l’on comprendra dès lors ce que Gide a en vue: ce qui le captive, ce ne peut être que l’image d’un écu accueillant, en son centre, une réplique miniaturisée de soi-même.” A nouveau roman sajátos stílusjegyeként tárgyalja a szerző. Lucien DÄLLENBACH, Le récit spéculaire Contribution a l’étude de
la mise en abyme, Seuil, Paris, 1977, 17.
OTTLIK Géza, Hajnali háztetők Minden megvan, Európa, Bp., 1994, 133–159.

30

tiszatáj

és megcsókolja. »Te« – mondja neki… alattuk pislognak a város fényei, messze a völgyben kígyózva kúszik a gyorsvonat, a negyedtízes gyors, mely őt is idehozta.” (152.), mely
aztán valóra is válik: „Tényleg, mint egy derengő, iromba paplan, úgy feküdt a lábuknál
az esti kisváros. Keményen, nyílegyenesen állt, a lány a válla körül törleszkedett. Egyszerre azt érezte, Nini elébe lép, ágaskodik, két karja a nyakába kúszik, és húzza őt lefelé. Gépiesen hajolt le, a száján érezte a szorosan hozzásimuló kislány ajkait.” (153.)
A történet végén pedig a szobalány kihívó viselkedésekor a városra irányulóra cserélődik
fel gondolatban a vágy: „Ő a menetrendre nézett, aztán a lányra. Maszatos kötényt látott,
csupasz térdeket, a ruha alatt feszültek a csípőjére támaszkodó lány vonalai, a két melle
anyagszerűen rajzolódott ki, a tekintete kihívó volt. Az orra tömpe, de kedves – állapította meg. Micsoda őrültség ez – gondolta aztán –, mit akar ő ettől a várostól…” (156.)
A város a külvilág megismerésének szimbóluma, (mindkettő, illetve bármely) lányalak iránti
szerelem, az első csók viszont az önmegismerés, a vágyak lélektanának jelképe.
A mise en abyme5 a várossal kapcsolódik össze. A város már a megérkezéskor is ismerős tudat alatt („Mintha egy hidat látott volna a sötétben, talán egy patak folyik ott a fák
alatt” 138.). A valóságos város felismerésének első fokozata képként való értelmezése:
„Ma sárga volt az egész kép, homokos. […] S honnan ismeri ezt az eléje táruló képet?”
(142.) A második lépés a kép datálása: „Fokozatosan jött rá a tréfára. Először a PostaTávíró ügyetlen betűi árultak el annyit, hogy a századvégről való az egész. Valami rézmetszet lesz, a házak tövén rövid, párhuzamos vonalkák jelezték az árnyékot, s erre
vallott az egyöntetű sárgásszürke színezés is.” (uott.) A házak árnyékát leíró mondatról
nem dönthető el egyértelműen, hogy a valóságos látványra, vagy egy emlékbeli képre vonatkozik-e. Ezért mindkettőre egyszerre. A jelenben érzékelt látvány és az emlékezetben
felidézett kép összekapcsolásának alapja a szín: „sárga”, „homokos”, illetve „sárgás szürke”. Majd lassan felidéződik a könyvillusztráció: „Ekkor felfigyelt. Egy hat-hét éves
gyerek – cipővel a lábán – egy poros, szomorú öszvért hajtott, vékony ágacskával ütögetve az oldalát. A kép – most már megesküdött volna rá, hogy nem először látja – nem
nagy értékű, és semmi esetre sem a hazáját ábrázolja. Messze, a hegyek felé, egy darabot látni lehetett a vasúti sínekből.” (uott.) Az utóbb idézett mondatban a „kép” főnév6
szintén egyaránt vonatkozik a múltban látott ábrázolásra, vizuális üzenetre, és a jelenbeli
valóságos látványra, ezért a kettő között azonosítás, azaz metaforikus viszony lép fel. „Mikor újra a park irányába fordult, káprázva, de félreérhetetlenül megjelent a szobor fejénél egy karikába zárt kis szám, s odébb is, egy gyalogos parasztember mellett, a posta
homlokzatán, mindenütt. Megértette a tréfát. Egy régi, gyermekkori nyelvkönyvében,
5

6

„In his treatise on the mise en abyme, The Mirror in the Text, Lucien Dallenbach identifies three
distinct categories into which this structure falls: there is simple, infinite, or aporetic reduplication according to whether the fragment simply resembles the whole, whether it contains a fragment that contains itself a fragment that contains a fragment and so on that also resembles the
whole, or whether it seems to contain the work that actually contains it.” Juliana de NOOY, The
double scission: Dallenbach, Dolezel, and Derrida on doubles, Style, 1991/1 19, http://search.
epnet.com/direct.asp?an=9606200422&db=aph, letöltve: 2004. 02. 27.
A tankönyvszöveggel szemben a kép hordoz nagyobb jelentőséget a szereplő emlékezésében, és ez
nemcsak erre az indiánregényre vonatkozik, de egész vizsgálódásunk jelentőségére. J. Hillis MILLER, Illustration (Essays in art and culture), Reaktion Books Limited, London, 1992, 67: „The
word evokes. The illustration presents.”

2008. szeptember

31

az isten tudja, hányadik lecke mellett állt ez az oldalas kép, a kisvárost ábrázolta, hegyek közt.” (142–143.) A karikák rávetülése a valóságos látványra tulajdonképpen ennek
az azonosításnak az eredménye: belső látványként egymásra vetül a két kép, egyszerre
láthatóak.
Ezt az élményt gondolati reflexió követi, melyhez egy másik gyermekkori élmény kapcsolódik. A gyermeki létállapot teljességét fogalmazza meg a reflexió: „Mindeddig a tértől
és időtől függetlenül élt. Minthogy mindkettő folytonos, változást nem észlelt, és csak
egy harmadik dimenzióban, saját kozmoszának, önnön izzó tömegének gravitációjában
élt tudatosan. Nem hihette, hogy bármelyik percében is más legyen, mint előbb, tegnap
tegnapelőtt vagy tíz éve volt. Ugyanaz a velő, vér s ami változott, az csak forma, felület
– az irhája, hétesztendős vedlés. S a táj lehet-e más, mint egyszerűen odébbi, ismert tájelemek más permutációja? Tartalmazhat-e az idő és a tér számára egyebet, mint amit
ismer?” (143.) A velő, vér azonossága és a forma, felület változása a belső lényeg állandóságát fejezi ki, ami nemcsak az ember, hanem a külvilágnak is, minden létezőnek a jellemzője. Ezért lehetséges tudni egy ismeretlen kisvárosról, hogy valahol patak is van, mivel
máshol van, itt is lehetne, vagy van más olyasmi, ami megfelel annak az ismerős hangulatnak, amivel valamely más kisvárosra utal: ezt jelenti az „ismert tájelemek permutációja”. Eszerint a megismerés nem valami teljesen újnak a befogadása, hanem ráismerés,
illetve újra felismerés.
A reflexióra következő gyermekkori emlék a régi nyelvtankönyv olvasásának, illusztrációja nézésének idejéből való benyomások: „Egyszeriben rászakadt egy régi, decemberi
környék. A piros kötésű könyvek, Durakin tábornok. Fogadó az Örzőangyalhoz. Szánkázás után, a mikulási pirossal bélelt cukrosboltokat nézegetve hazafelé mennek. ” (143.)
Tehát a kisváros látványához kettős emlék kötődik: egyrészt a gyerekkönyvbeli illusztráció, másrészt a kép befogadásának gyermekkori élménye, mely befogadás az egész
gyermeki világkép által befolyásolt, ezáltal a kép értelmezése maga a gyermeki világkép.
Ez a belső komplexum adja az alapját a kisváros megismerésének, mely nem más, mint
a gyermeki képzeletvilág valóságbeli megfelelőjének keresése: „Így hát értelmet nyert ez
a táj. Akkor bizonyos volt benne, hogy egyszer eljut ide, s most alig ismerte fel. Mennyi
mindent tudott ő erről a városról, s minthogy az illusztráció kétségtelenül azonos, és
neki is – az időn kívül élőnek – azonosnak kell lennie önmagával, e várossal szembeni
magatartása is csak az az egy lehet – és: itt most meg kell találnia azt a sajátos ízű életet, melyről oly sokat tud, oly sok pontatlan, de egyetlen értelmű dolgot.” (uott.) Ennek
a résznek a zárlata kifejezi a kételyt abban, hogy lehetséges-e megtalálni a gyermeki élményt a jelenbeli kisvárosban: „Biztos – gondolta fogcsikorgató dühvel –, biztos, hogy
megint csak megcsalják, tévedés sül ki belőle, nem volna szabad belemennie ostobán. De
szó sem lehetett ellenállásról.” (144.)
A következő, hármas számú rész szól erről a keresésről, mely nem valami újra irányul,
hanem a már meglévő, eredeti teljességről. Ezt bizonyítja a könyvválasztás is a könyvtárban: „Talált egy kedves könyvet, melyet már ismert és szeretett, ezt vette ki” (149.).
A szövegben ismétlődnek a „talál” és az „ismerte” ige, illetve az ahhoz kapcsolódó nyelvi
elemek: „Gyorsan járt, mintha határozott célja lenne.” (144.); „Gyanútlanul kalandozott” (144.); „A mozinál – gondolta –, a sarkon kell felkanyarodni a hegyre,
a ródlipálya felé. ” (145.); „Az idegen városban is minden ház sajátságos és vonzó lakáso-

32

tiszatáj

kat rejteget” [amit meg kell találni] (145.); „Merre lehet az Őrzőangyal Fogadó, melynek havas udvarán Poligny vagy Dérigny, az idegen, fát vág?” (145.) „Világiasságot keresett” (146.); „Hol a lány?” (147.); „Talált egy kedves könyvet” (149.); „Már ismerte
a házakat, a kiszögelléseket, a díszletek hullámzását.”(149.). Az ismerősségek keresése
mutatja, hogy a beavatás nem passzív történés, hanem aktív cselekvés.
A fenti idézetek által kirajzolódó cselekvések nem állnak össze történetté, mert a jelentés nélküli, össze nem kapcsolódó elemek a turista sétálgatásra utalnak. A történés
nem is külső, hanem belső. Az első csók története válik ki összefüggő cselekményszálat alkotva, de önmagában ez is jelentéktelen. Jelentősége ugyanabból a filozófiai problémából
fakad, amiből a város megismeréséé: vágy és valóság ellentétéből. Hiszen amire a keresés
irányul, az valami belső, elképzelt, a megtalált pedig valami valóságos. Az első csók története ezt azzal fejezi ki, hogy a vágy beteljesülése nem okoz örömöt. Sőt kényszeredettséggel, idegenségérzettel jár: „Csak nem meglepődni – gondolta –, csak el ne árulja magát.
Bármi történjék, ennek nem szabad kiderülni, úristen el ne árulja magát. Enyhe, egészen enyhe undort érzett, és végtelen közönyt. […] kétségbeesetten nyomta ajkait a lányéira, és ilyesmit gondolt: tehát most félőrült vagyok a boldogságtól, ez a menny ország, iszonyatosan nagyszerű és drága angyal. Ilyen értelemben kell viselkednie mindenáron” (153–154.); „csak az a hideg, idegen száj… ez az idegen nemzetiségű papírkereskedő foghúsa… az idegen szoknya szövete…” (155.) [kiemelés – K. E.].
A valóságban való csalódás oka az eredeti teljesség szuverenitásának megtörése, a magány szabadságába való beavatkozás: „csak a magányának titka, oldhatatlansága el ne
árulódjék, ez az aljas, hitvány csalás” (154.). A csók közben minősül csalásnak ez, de
a kisvárosba érkezéskor a magány olyan érték, melyet a cselédlánytól véd: „A kutyafáját
– gondolta elhűlve –, kis híja, hogy be nem törtek sziklakemény magányába.” (141.)
Ugyanakkor ezt állítja vissza a cselédlány megcsókolása és a város elhagyása, amivel az
ötödik rész kezdődik: „Itt, a b.-i pályaudvar koromszagú hajnali éttermében visszanyerve
magányát, amelynek tartós elvesztése számára bármikor a fulladásos halált jelentené,
kötelékeit meglazítva, a társaságot ismét pincéri távolságba taszítván a testétől, szabadon lélegzett.” (157.)
Az ötödik rész tartalmazza azt az ismeretelméleti reflexiót, amely a kisvárosbeli kaland
értelmezéséből következik fakad. A jelenbeli élmény feldolgozáskor, értelmezéskor már
múltbelivé távolodik, ezt fejezi ki a gondolatmenet visszatérő tézise: „Tehát lehetetlenség
a jelent tudomásul vennie.” (157.), illetve „Nincs érzékszervünk a jelen számára?” (158.)
Eszerint nem lehetséges a dolog önmagában vett (Kant) megismerése, mert milyenségének érzékelését a saját belső világ befolyásolja. Tehát bár a városról hitte a szereplő, hogy
fel akarja fedezni, valójában saját gyermekkori világát kereste. A harmadik részben ezért
járkál úgy a városban, mintha álmodna: „Igen – gondolta –, ez mind derékig hóban áll”
(144.); „Arra eszmélt fel, hogy a szálloda elé ért. A kávéház ajtaján egy muszlinruhás,
csupasz térdű lány lépett ki hajadonfőtt, hogy mintegy figyelmeztesse őt: nyár van.
A kisvárost ábrázoló képen is nyár volt, ezt jól tudta, mégsem fogott gyanút.” (145–146.)
A kisváros képe és gyermekkori befogadásának összemosása itt derül ki a szereplő számára:
„A város boldogságos zamatát a régi decemberi megismerkedés pillanataiban ízlelhette,
akkor járt itt, csak a jövőbe helyezte” (158.) A mindentudó elbeszélő azonban már előbb

2008. szeptember

33

sejteti a differenciát, ezért a dramaturgia nem teljesen halad együtt a szereplő lelki folyamatával, hanem távolságot teremt a belső nézőpont ellenére.
A cselédlány csókjának értelmezése a vágy és valóság gyötrő különbözőségével szemben a jelen spontán átélése: „milyen gúnyos szabatossággal valósult meg ez a szenvelgő
látomása… pontosan, szó szerint, nehogy valamiképpen elkerülhesse a figyelmét az intő
gúny… »Íme a boldogságod, hűségesen megszerkesztve a terveid szerint« …ó, milyen
szörnyű volna, ha valami, bármi is, úgy történhetnék, olyan lehetne, ahogyan azt előre
elképzeli, ha csak olyan lenne… s a szobalány… ez a színpadra betolakodott civil, akiről
szó sem volt a szerepkönyvben… mint kegyes jelen, ha fel nem oldozza a szörnyű igézet
alól…” (158.). A szörnyű igézet nem más, mint a novella kísérleti alaphelyzete: mi történik, ha egyszer csak teljesülnek a vágyak, pontosan úgy, ahogyan eltervezi az ember őket?
Vajon boldog lesz? Ezek szerint éppen hogy nem, a boldogság a létezés melyet, amit a nem
várt, ezért nem is értelmezett, csak spontánul átélt jelenbeli élmény adhat meg, amelynek
differenciálatlanságát az „Élek” állítás fejezi ki a negyedik rész végén és az ötödik rész
utolsó előtti bekezdésében.
A létige egyes szám első személyű alakja a puszta levést konstatálja, ez a jelen élménye. Ennek a milyensége, hogyanja már értelmezés kérdése, ami nem tartozhat magához
az élményhez, csak az utólagos értelmezés adja meg, amit már annak a következő jelennek
az állapota befolyásol. Ezért nem tudható, hogy mi milyen, azaz „Semmi sincs sehogyan.”
A novellának ez a csattanójellegű zárómondata tehát nem a valóságra vonatkozik, nem
ontológiai jellegű megállapítás, ahogyan eddig értelmezték7, mintha a létező dolgoknak
nem lennének tulajdonságai, hanem ismeretelméleti: nem tudhatóak ezek a tulajdonságok, minőségek, nem ragadhatóak meg nyelvileg8.
A novella öt része úgy épül fel, hogy az első rész szól az utazásról, a Hegy Lelke nevű
pálinka miatti kitérőről, felidézve a beavatás kronotoposzát. A második a várossal való
találkozásról szól, itt van a mise en abyme a tankönyvillusztrációval; a harmadik a gyermekkori hangulat keresése, helyette Nini és az első csók; a negyedik a csalódás a vágyakban: a második csók a cselédlánnyal, az ötödik pedig az előzőeknek összegző értelmezése.
A Hegy Lelke nevű pálinka, mint címadó is, valamilyen többletjelentést sejtet. Maga
a pálinkaivás beletartozik a beavatás képzetkörébe: felnőttes dolog kipróbálása önállóan.
A Hegy Lelke megváltoztatja a szereplő külvilághoz való hozzáállását. Előtte nem törődik
igazán azzal, hogy hol jár: „Kihívóan, valójában azonban figyelmetlenül szemlélte”;
„A kutatók, felfedezők kedvéből nem sok lakozott benne.” (133.) Amikor a vonaton rosszul
lesz a pálinkától, és le kell szállnia, akkor már máshogyan nézi a kisvárost, nyitottabban
áll hozzá.
Másrészt a pincérekkel való viselkedése változik meg. Először még szinte gyermekien
tisztelettudó: „Kérem szépen – szólt –, tudna nekem adni konyakot vagy valami égetett

7

8

WERNITZER Julianna, Hallgatás és tett (Ottlik Géza: Iskola a határon), Magyartanítás, 1983/4,
159: „A lényeg kimondhatatlansága” fogalmazódik meg a „Semmi sincs sehogyan” állításban.
Kelecsényinél bizonytalanságot jelent ez a mondat (A szabadság enyhe mámora 69.): „A novellában a főhős magától hagyja el saját képzelet alkotta vidékét, végérvényesen megtartva feloldhatatlanságát, magányát.”
THOMKA Beáta, Ottlik nyitva maradt ajtajai = Th. B., Narráció és reflexió, Forum, Szabadka,
1980, 63.

34

tiszatáj

szeszt? – Hogy mit? – kérdezte a pincér, szinte goromba hangon, de rendkívül udvarias
arckifejezéssel. –Tudna ön… szóval, pálinkát kérek… ” (135.) A félénk, túl udvarias kérés
a nyelvi akadály következménye is lehet, de a tiltottra irányuló volta is kifejeződik a gyermek–felnőtt alárendeltséget belevíve a pincér–vendég ellentétes hierarchiájába. A kommunikációnak ez az összetettsége fejeződik ki a pincér ellentmondásos gesztusában: az
arca udvarias a vendégnek kijáróan, de a hangja goromba. A vonatról leszállva már kikényszeríti viselkedése a tiszteletet: „Füttyentett egy hordárfélének. »Parancsol?« – kérdezte az tunyán, s ő csak rámutatott táskájára. Eddig még mindig maga cipelte, most
nem okoskodott. Nem akart sokat beszélni, és főként nem tudott figyelni a keményen
belénevelt udvariaskodásra. Egyenesen állt, nem fordult a hordár felé, úgyhogy végül
az oldalgott eléje, és levette a sapkáját.” (137.) Beszéd helyett gesztusokkal érzékelteti felsőbbségét a szereplő, holott csak a fejfájás miatt kíméli magát. Ezáltal feloldódik, mintegy
felszabadulva a nevelés alól. Ez jelentené az önállóságot: „Nem volt hajlandó beszélgetni,
az ívet, amit elébe tettek, visszalökte, előkotorta az útlevelét, s szó nélkül átnyújtotta.
A portás meghajolt, legyőzetve.” (139.)
A szerelem, az első csók is – hasonlóan az alkohol kipróbálásához – a felnőtté váláshoz, a beavatáshoz tartozik. Ugyanakkor a szereplő védi is magát mindettől: a leszállás
a vonatról a rosszulléttől való szabadulást szolgálja, a cselédlány megcsókolása menekülés
a könyvtároslánytól, illetve a várostól.
A „Fokozatosan jött rá a tréfára” (142.) mondat és a gyanú hiányának ismétlése9 arra
utal, hogy valamilyen kívülről irányított helyzetben mozog a szereplő. A kisvárosbeli szituáció kísérleti helyzet: milyen az, ha minden vágy teljesül. Ennek során derül ki, hogy
nem is a gyereknek tiltott dolgok a vágy tárgyai, hanem maga a gyermeki teljesség. Tehát
a felnőtté válás nem jelent beteljesülést: ebből fakad a csalódottság.
Felmerül a kérdés, hogy ki irányítja kívülről a helyzetet, ki az, aki beavat? A Hegy
Lelke nevű pálinka misztikus sejtetése valamilyen irányító erőnek, ami bevonja a fiatalt
a világba, nem engedi közömbösen kalandozni. Ezt erősíti a már idézett „becsapják” általános alany, és az „isten tudja, honnan ismerős” frazéma tekinthető elszólásnak, mely áttételesen a transzcendenciára utal. Hiszen a beavatás tárgya alapvetően valamilyen metafizikai titok, az első rész ilyesmit ígér előre. Ennek nem felel meg a második rész: a város
és a szerelem megismerésével.
A vágyat valamilyen kép okozza: a város iránti megismerési vágyat a gyermekkori
tankönyv-illusztráció, a könyvtáros lány megcsókolását a moziban látott film motiválja.
A vásznon folyó szerelmi történet közben ábrándozik el a szereplő elképzelve a később valóra váló csókot. A filmvásznon folyó történet tulajdonképpen a szövegbeli szerelem paródiája: összekapcsolja a kettőt a vasút és a szerelem motívuma. Azonban amíg a novellában
szinte nullára redukálódik a történés, mert csak a belső folyamat áll a fókuszban, addig
a mozifilm csakis történésből áll, amit a vizuális narráció verbális, igés stílusa szinte kisszerűen üresnek ábrázol10. A vonat balsorssal való összekötése is vonatkoztatható a novella
első és utolsó fejezetére, amely a vonatozással az életút egy állomását jelzi.
9

10

„Gyanútlanul kalandozott” (144.); „a várost ábrázoló képen is nyár volt, ezt jól tudta, mégsem
fogott gyanút” (146.)
„A vásznon sietősen jártak az emberek, aztán egy fiatal pár jelent meg, beszédet mímeltek, szájukat hangtalanul nyitogatva, s végül a nő fáradtan, szenvedve támaszkodott egy szék

2008. szeptember

35

A negyedik rész végén, a szobalány megcsókolása után a mély alvás és a továbbindulás
arra utal, hogy tisztán megy tovább a szereplő, lélekben érintetlenül: megőrizve személyiségének integritását, amit az ötödik rész a magány visszanyeréseként értelmez. A novella
utolsó, értelmező fejezete ismétli a belső történéseket, még jobban elmélyítve a lelki tartalmakat, filozófiai mélységekig a cselekménnyel szemben. A novella utolsó mondata
azonban átértékeli ezt: a puszta életet állítva a meddő értelmezés helyébe. A „Semmi sincs
sehogyan” mondat a beavatásra is vonatkozik: aki valamit már eleve tud, azt nincs hova
beavatni, nincs transzcendencia sem, az is csak illúzió, a vonat, a pálinka semmiféle sorsot
nem teljesít be. Hiszen a novella eleji kiinduló állapot a teljesség, azt csak kizökkentik
a teljesülni látszó vágyak, és a város elhagyásával helyreáll a kezdeti teljesség: „Most, hogy
az előkelő magaslati gyógyhely csinos kis indóházának a tornácán várta vonatját
– a háromheti magánytól már szinte meszesen, repedező bőrében a sétányok, szilfák, sikátorok, szállodaszobák, vasúti fülkék illatával, a majonéztől, borstól ideges gyomorral –
csaknem boldog volt. […] E közönyösen szenvedő külső mögött mámorosan lobogott féktelen szabadságának az érzése; ez a szabadság tett oly mellékessé mindent, tájat, vacsorát – ez a féktelen szabadság tette őt oly igénytelenné. Együgyűen szerény volt, mert az
lehetett, a boldogság a gerincében remegett.” (134.); illetve „Itt, a b.-i kis pályaudvar koromszagú hajnali éttermében visszanyerve magányát, amelynek tartós elvesztése számára bármikor a fulladásos halált jelentené, kötelékeit meglazítva, a társaságot ismét
pincéri távolságba taszítván a testétől, szabadon lélegzett.” (157.). Tehát a vágyak elveszik a szabadságot, kötöttséget jelentenek: a magány szabadsága azért a teljesség, mert
semmire sincs szükség a boldogsághoz. Ezt az „Élek” mondat fejezi ki, a puszta levés
konstatálása, amihez nem kell semmi külsődleges.
A jegyzetfüzetbeli próbálkozás áthúzása a megfogalmazás, a kifejezés kudarcát fejezi
ki. Azt, hogy mindez csak okoskodás, méghozzá sikertelen és felesleges. Az utolsó mondata a szereplőnek felülírja az egész szöveget. Meghaladja a narráció imperszonális, mindentudó voltát. Például a pénzhez való viszonyulással kapcsolatban a jövőre való utalás
jelzi a mindentudó pozíciót („a pénzzel való első találkozásának ezt a magatartását később sem, sohasem tudja majd levetni.” 134.), illetve az állandó függő beszéd. Innen
nézve a mozifilmbeli történéssor lesz az értékes, az aktivitás, szemben a tudálékoskodó,
nagyképű értelmezéscentrikus attitűdjével a narrációnak. Tehát a novella zárlata ta rtalmazza az egész szöveg kritikáját is egyben. Eszerint „valami van” (Buda), de sem nem
tudható, sem nem közölhető: a puszta levés önérték. A novella szövege és az azzal szembe
helyezkedő záró mondat között bontakozik ki a jelentés, ahogyan Thomka megfogalmazta:
„A közölhetetlenség egy olyan elbeszélői attitűdöt leplez le, amely nemcsak a közölhető-

támlájára. A feliratok váltogatták a képeket. A cselekmény világos volt és lendületes. A fiú siet
az utcán, a lány telefonál, csüggedten leteszi a kagylót, és elfordul, megtudjuk a cselszövő fondorlatait, és hősünkkel már robog is a vonat balsorsa felé, mert a hű barát egy másodperccel
később érkezett. De nem adják fel a reményt, meg kell kísérelni a tetőn keresztül vagy lóháton…
ó, de nem megy. A vonat száguld, alagútba be, alagútból ki, a hős éppen rágyújt… mi lesz?…
a mozdony fékez a nyílt pályán… ” (151.)

36

tiszatáj

ség, a kifejezés határaival és korlátaival van tisztában, hanem a közölhető, kimondható
maximális lehetőségével.”11
Minden megvan
A Minden megvan című novellában fényképek szerepelnek, melyek az emlékezésben bírnak felidéző erővel. Az otthont jelentő város képei elevenítik fel a harminc év után visszatérő hegedűművész számára a múltat. A novella a felejtés ürességével szembehelyezhető
értékek kereséséről szól. Az emlékezés ez a belső keresés. A szöveg minden eleme az emlékezés asszociációs bázisa: tér, idő, a képek, hangok, intertextusok és a motívumok. Ezek
komplex összeszövődése kifejezi a belső, lelki folyamat összetettségét, és az annak során
létrejövő létérzését a teljességnek, amire a cím is utal. A képek nem annyira központi szerepűek, de kiindulási pontként szolgálnak a szövegben is, ezért az elemzésben is alkalmasak erre. A kép szerepe a múlt felidézése, a teljesség megtalálásáé viszont a zene és az intertextus.
A repülőn olvasott újság képei sűrítik a szereplő hazájától távol töltött harminc évét:
„Jacobi frakkban, Jacobi fürdőnadrágban Einstein társaságában. A windsori herceg és
hercegné Jacobi nélkül. A város negyven évvel ezelőtti képei. A főpolgármester, aki átadja majd neki az aranyhegedűt. A városi zeneiskola homlokzata és egy modern gyerekjátszótér egy új lakónegyedben” (300.). Manipulatív jelentése van a képek összeválogatásának: a nyugat-kelet közötti politikai ellentétet sugallja a windsori hercegi pár képének
szembeállítása az új lakónegyeddel és a gyermekjátszótérrel, melyek nem is kapcsolódnak
Jacobihoz, ellenben a szocialista és a kapitalista értékrend ellentétét jelzik. Ugyanakkor
Jacobi kétféle ruházatának stílusa ellentétességében a teljességre utal, mintha mind szabadidejéből, mind fellépéseiből a jellegzetes pillanatokat mutatnák meg a képek. Valójában mégsem sűrítik a képek a szereplő életét, hanem úgy állítják be, hogy megfeleljen annak az énideálnak, aminek Ottó helyesen nem tulajdonít nagy jelentőséget („Híres hegedűművész vagyok, ember!” 423.) – a kisszerűséget mutatja a humor: hercegék „Jacobi
nélkül”.
A fényképpel állítható párhuzamba a térkép. A térkép nem segít a valóságban való kiigazodásban: „Jacobi az útikönyve térképét nézte, s próbálta összehasonlítani a tájjal
odalent. Csak a folyó szalagját lehetett jól látni. A napfényben háromszögletű folt csillogott a folyón túl: szerette volna tudni, hogy mi lehet.” (389.); „Az útikönyv térképén
a vasútvonal nyomán megtalálta a Déli pályaudvart, a valóságban azonban nem látszott
a vasút, akárhogy igazgatta a térképét.” (390.). Ahogyan nem találja a valóságban a Déli
pályaudvart, úgy önmagát sem a képekben. Az ürességérzés, bizonytalanság gesztusban is
megnyilvánul – a tükörben való arcigazgatásban: „zavar nélkül elkérte az asszony kis
tükrét. El kellett rendeznie az arcvonásait. Leült egy pillanatra a tükörrel. Derűs, nagyvilági és mégis komoly mosolygást próbált. Így nem léphet a felvevő gépek elé. Az ablakból látta, hogy egy fiatalember, akit nyilván a hangversenyiroda küldött ki, virágcsokorral integet feléje. Ettől megnyugodott. Ha ez megismerte, fényképe alapján, akkor
nincs nagy baj az arcával.” (394.) Csakhogy nem ismerte meg, hiszen egy politikust fo11

THOMKA Beáta, Ottlik nyitva maradt ajtajai = Th. B., Narráció és reflexió, Forum, Szabadka,
1980, 63.

2008. szeptember

37

gadnak a kamerákkal, mely magával sodorja a hangversenyiroda fiatalemberét is. A komoly és mégis derűs arckifejezés, amit a tükörben próbálgat Jacobi, az az énideál, amit
előadóművészként mutat magából. De nem ez az igazi arca. Más ember, ha egyedül van:
„Nyugtalannak látszott. Sovány volt. Sokat fogyott az utóbbi időben. Magas, sovány,
nyugtalan ember volt, ha magára maradt egy szállodaszobában. Ha látták, akkor mosolygós képet vágott, ráncait átalakította derűsre, kellemesre.” (389.) „Magas, sovány,
nyugtalan férfi volt, magára maradva a szállodaszobájában.” (400. 3. rész eleje) „Átvette az aranyhegedűt a polgármestertől, tapsoltak, meghajolt, mosolya kellemes nagyvilágiságán átsugárzott bensőséges komolysága.” (404. 4. rész eleje) Látszat és lényeg
ellentéte tehát az alaphelyzet.
Az eltévedtséget, az önazonosság hiányát kifejezik idegen nyelvekre torzított nevei
a szereplőnek: Mr. Jacaby, Senhor, illetve Signor Giacobi. Előbbi a repülőn, utóbbi viszont
már az otthoni szállodában hangzik el, tehát a saját hazájában külföldinek tekintik. Az
idegen nyelvekben való fuldoklás a lényegi kérdést veti fel, amire nem tud válaszolni sem
az utastársának, sem a határőrnek: miért jött haza. Éppen az otthon hiányát jelenti az állandó lakóhelyre irányuló kérdésre Jacobi válasza: »Az volt. Már nincs. […] Nem többé.«
Nincs többé. »Nincs meg többé.«” (397.) A szavak keresését a nyelvben való gyakorlatlanság okozza, másrészt ez többszörös tagadása a hovatartozásnak. A novella éppen azt mutatja meg, hogy ennek a mondatnak az ellentéte hogyan érhető el: a látszattól a lényegig,
a hiányérzettől a „minden megvan” létérzéséig, a céltalanságtól az eredet megtalálásáig
ível a történet.
Mi a szerepe a képeknek ebben a lelki folyamatban? „A hetilap legalsó fényképén egy
csomó gyerek futkározott. Nem a játszótér hintáin, rácsszerkezetein, vadonatúj berendezésén hancúroztak, hanem odébb; a fáknak dűtve hátukat régimódi »komámasszony,
hol az olló?«-t játszottak talán; s az egyik apró lány észvesztve rohant a »ház«-ból,
a fatörzsétől, felemelve fél karját: »Nem ér a nevem!« Legalábbis Jacobiak ez jutott az
eszébe.” (393.) A kép leírása a képi elbeszélés mintaszerű megvalósulása, mely a statikus
látványelemeket történetté olvassa össze 12. Csakhogy ez a történet valójában a befogadó
története, mert a kép valójában gyermekkori emléket idéz fel. Mégpedig olyat, ami kapcsolatban van a jelenlegi helyzettel. A kislány alakja, és Jacobi gyermeki énje, illetve a hazatérés összefügg: „A Széna-piacon túl volt egy játszóterük. Egy lejtős, nagy rét a villák
alatt. Emlékezett egy kislányra, aki nagyon sportszerűtlenül, ha látta, hogy már úgyis
megelőzték vagy utolérték, mindig ezt kiabálta, a varkocsát ide-oda rázva, magasra
emelt kézzel: Nem ér a nevem, nem ér a nevem, nem ér a nevem. – Akkor menj haza –
mondta neki egyszer Jacobi dühösen, kilencéves korában.” Ez a részlet az első fejezet
zárlata, melyhez szorosan kapcsolódik a második rész eleje: „A hirtelen támadt csöndben

12

THOMKA Beáta, Beszél egy hang Elbeszélők, poétikák, Kijárat Kiadó, Bp., 2001, 91–92. A narratív
képolvasásban az eredetszöveg felidézésének szerepe: „Az időstruktúrák, elbeszélő módoz atok,
a narratív formálás szemszögéből azt a körülményt kell figyelembe vennünk, hogy kettős textualitást vizsgálunk: a képet mint az eredetszövegre adott választ és a képnek mint szövegnek az
együtthatását. A referenciális alapzat a nyelvi szövegek közötti intertextuális kapcsolatok módjára felöleli a verbális és a nem verbális szövegek (nyelv/kép), valamint a képi/képi kontextusok
viszonyát is. (A kép a képben és a címertanból kölcsönzött mise en abyme fogalom- és jelenségkör a vizualitás elméletének sokat elemzett kérdése.)”

38

tiszatáj

ezt kérdezte a hegedűstől útitársnője: »Miért jött most haza, tulajdonképpen?«” (393.)
A kérdés először válasz nélkül marad, hiszen ahhoz mindenféle gyötrő kérdésre kéne tudni
a választ. A kislány alakja egy másik emlékkel is összefügg: a disszidáláskor elhagyott lány
autóbalesetének, esetleges halálának kínzó gondolata egész életében bántotta Jacobit.
A hazatérés kérdése a távozás kérdését is magában foglalja, amit a „Nem ér a nevem”
mondat úgy értelmez, hogy kilépés a rendszerből, a problémák megoldatlanul hagyása,
elszökés a felelősség, a nehézségek elől. Tehát a kép egy olyan mondat hordozója, amely az
egész novellára vonatkozik. Ugyanis a név, Jacobi neve is problematikus, mint azt már jeleztük, mindenki eltorzítja, ami arra utal, hogy nem ismerik, tehát a neve nem ér semmit,
legalábbis abban a világban, ahova visszatér.
Az emlék még teljesebb felidézése egy másik képnek köszönhető. „talált egy építészeti
művet a városról, és megvette, a régi fényképek miatt. […] A könyv eszébe juttatta
a domboldali kis teraszos parkot a templom lábánál, mert két régi felvételen is látható
volt, rákerült mellesleg a képekre, melyek a várost mutatták madártávlatból. A kis park
a Széna-piac fölött feküdt, magasabban, mint az ő lejtős rétjük, ahol egyszer ráförmedt
a sportszerűtlen játszótársára. Nem ér a nevem, nem ér a nevem! Akkor eredj haza.
A kislány megsértődött, bőgni kezdett, és elrohant. Jacobi tétovázott, utánakiáltott, viszszafordult, de aztán mégis nekiiramodott, és futni kezdett a gyerek után. Hamarosan elérte, s mindjárt átkarolta, felnyalábolta, és visszacipelte a többiekhez. A kislány még
jobban sírt. »Ha megfognak, ne mondd azt, hogy nem ér a neved.« – De mindig engem
fognak meg! – »Mert kicsi vagy.« – Nem ér a nevem! – »Akinek nem ér a neve, az nem
játszik tovább.« – Hiába, a kislány újra elrohant, sírva, kiabálva: Nem ér a nevem, nem
ér a nevem, nem ér a nevem. – »Hagyd« – mondták Jacobinak. Néztek a kicsi után,
ahogy bőgve, fél karjával vadul az ég felé hadonászva, kétségbeesetten nyargalt a domboldalon.” (403.)
Jacobi gyermeki énje annakidején a kislányhoz negatívan viszonyult „sportszerűtlennek” ítélve a szabály alkalmazását. Most mégis azt csinálja, sőt az egész életét aszerint
rendezte be azáltal, hogy a rendszerből, a játékszabályok közül kilépve érte el azt, amit elért. Akkor érti meg a kislányt, amikor a kisfiúval beszélget a popók közt, hiszen ugyanabban a helyzetben vannak: eleve esélytelenek, hátrányos helyzetűek. A hazatérés célja ezáltal a múlt feldolgozása, melynek motivációja az élet lezárása: „Legújabban azonban,
amióta felmerült a saját halála lehetősége, szerette volna mégis valahogyan helyreigazítani azt a rettenetes pályaudvari beszélgetést.” (391.) Gyerekként a kislánnyal, öregként a kisfiúval megteszi azt, amit fiatalemberként a nagylánnyal elmulasztott, hogy megbeszélje, nyitottan odafordulva megértse a másikat, és ezáltal önmagát. Az idő folytonossága kifejeződik az időhatározók szokatlan, az idősíkokat egymás mellé rendelő használatában: „Csakhogy a kicsike lány másnap megint ott volt a réten. Jacobi pedig harmadnap, noha már elcsüggedt, hogy semmire sem ismer rá itt, vagy hogy, ami ismerős, az is
teljesen idegen marad neki, mégis abbahagyta a délelőtti próbát, és felment a domboldali kis parkba.” (403.)
Tehát a kép feladata a Minden megvan című novellában az asszociációs bázis szerepének betöltése. A szövegben kép szerepel, a kép viszont újabb szöveget hoz magával (Nem
ér a nevem!), mely az alapszöveget értelmezi. Közöttük pusztán asszociációs kapcsolat
van, a szereplő gondolatainak, lelki folyamatának megindítása: ami nem más, mint az

2008. szeptember

39

önmagához való hazatalálás, az emlékezés. Ezáltal közvetve a novellában is ez a szerepe
a képnek: a szövegjelentést generálja, megindítja az értelmezést: azaz mise en abyme.
A felidézés és hazatalálás folyamatában a második lépés a nyelv: „magától értetődően
mindenki ezt a nyelvet beszélte itt. Kalandos, hajmeresztő összeesküvés. Jacobit részegségbe ringatta, hogy itt az anyanyelvén beszélnek vele. És gépbe diktálják a válaszait,
anyanyelvén. Szívesen harmadszorra is elölről kezdte volna a civilruhással. ” (396.)
A magyar szó egyáltalán nem szerepel a novellában, Budapest körülírását („híres európai
nagyváros” 389.) kivéve a földrajzi nevek és a nyelv utal rá. Ez az általánosítás eszköze
egyrészt, megmutatja mit jelent a kötődés a helyhez, otthonhoz. Másrészt minden politikai árnyalattól való mentességet, a szólamoktól való elhatárolódást, a teljességgel személyes nézőpontot jelöli ki, ezért nem is használható a haza szó itt. Az otthonhoz való kötődést fejezi ki az anyanyelv szó ismétlése.
A vámos kihallgatása, miközben fizikailag éppen a hazatérést teszi kétségessé, szellemileg felidézi az odatartozást azáltal, hogy a vámos használta szavak olyan asszociációsort
indítanak meg a szereplőben, amivel saját múltjához talál vissza: „Ablak, ablak, gondolta
Jacobi. Finestra, window, fenêtre. Nyisd ki az ablakot, Péter. Ne ülj az ablakba. Be ne
törd az ablakot. Jacobi valódi ablakokra gondolt. Hálószobaablak. Ottóék ablakai.
Konyhaablak. Tavasszal, nyitott ablakok. Esőben, a szobája ablaka. Ablak, ablak, ablak.
Ablak. Ez a derék civilruhás azt mondta neki, ablak. Jacobi, mintha az arcán felejtődött
volna a televíziónak szánt mosolya, könnyed komolysággal nézte a tisztviselőt, belső
derű sugárzott át elmélyültségén.” (397.) Az ablakhoz fűződő emlékképeket az „ablak”
főnév anyanyelvi elsajátítását idéző felszólító mondatok idézik fel. Fontos a Péter megszólítás is, a gyermek anya által való nevezése eltér a felnőttek közötti családnév használatától. A gyerekkori barát, Ottó felidéződése is már megtörténik, még csak tudatalatti szinten. A gyermekkorba való lelki visszatalálás őszinte derűt okoz, amelynek csak másolata
a tévének szánt arckifejezés. Az „ablak” szónak lehet értelmet adni a vizuális narráció szemszögéből is: a keretbe foglalt valóság, képként érzékelt látvány már Albertinél felmerül13.
A vámos „derék” jelzője azonban nyelvileg meggyőzőbben kapcsol képet a verbális
emlékekhez a „szavatosság” kifejezéssel együtt (a vámos mondata: „Milyen szavatosságot
tud nyújtani, hogy elhagyja az országot?” 396.). A szavatol, szavatosság kifejezés megismerésének felidézése egy könyvillusztrációval 14 függ össze: „ahogy továbbszaporodtak
a szó jelentései, az újabb árnyalatok rendre rárakódtak az elsőre, visszakapcsolódtak
Millner H. és Fiaihoz. Az egyik könyvében volt egy kép, préri, távolban vízesés, sziklafokon a szereplők, s ez állt alája írva: »Szavatolok a lady biztonságáért – mondta a derék indián.«” (399.) A „szavatolok” ige jelentésköre a kamaszosan romantikus, értéktelített világképet sűrítette magába a szó megtanulásakor: „a kelmefestő szavatosságába
13

14

Leon Battista ALBERTI: A festészetről Della pittura, 1436, Ford., bev. tan., jegyz.: Hajnóczi Gábor,
Balassi, Bp., 1997, 75: „Itt most elhagyva egyéb dolgokat, elbeszélem, én hogyan csinálom, amikor festek. Mindenekelőtt oda, ahova festenem kell, rajzolok egy tetszés szerinti nagyságú, derékszögű háromszöget, amelyet úgy tekintek, mint egy nyitott ablakot, amelyen keresztül szemlélem,
amit oda fogok festeni.” A látógúla, háló festészettani metaforája azt a látásmódot sugallja, hogy
a valóságos látvány keretbe foglalással válik képpé. Lásd a valóságelemek kiválasztását, kivágását
mint az alkotás első lépcsőfokát.
Intertextualitás és illusztráció árnyalt viszonyához lásd ANGYALOSI Gergely: Romtalanítás, Kijárat, Bp., 2oo4, 254–264.

40

tiszatáj

mindenesetre beleivódott, cserződött, pácolódott, fonódott és szövődött sokféle jelentés,
kalandos és vitéz értelemárnyalat; mint: salvus conductus, kezesség, kitartás tűzön-vízen át, férfibecsület, adott szó” (uott.) Ezt idézi fel Jacobi számára a vámos szava, és ezért
nézi őt derék indiánnak. Az emléknyomban a szöveges és a képi jellegű tartalom mozgásélménnyel is összekapcsolódik: „A bátor indián nem volt többé elválasztható Millner H.
és Fiaitól, s ahogy ő a képen, meztelen bronz felsőtesttel, fegyvertelen laza eleganciával
feltette a lábát a sziklafokra, Jacobi is megszokta, hogy – ha néha megállt barátjával
a kelmefestő kirakata előtt egy percre, […] megszokta, hogy a jobb lábát feltegye a kirakat
alatti lépcsőfokra, gépies mozdulattal.” (400.) Amikor Jacobi aláírja a vámos papírját,
ugyanezt a mozdulatot teszi szintén tudat alatti ösztönösséggel. Ez az első lépése az önmagához való visszatalálásnak. Ez a kő megismerésekor válik tudatossá, amire Ottóék
háza előtt tette fel a lábát annak idején, de addigra a villamoson való beszélgetés a kisfiúval az ülepmagasságból való nézőponthoz kell visszavezesse. A kő a lényeg megtalálását
fejezi ki, ami zenei jellegű: „Emlékezett a lépcsőház alakjára, fekvésére is. De a kőre ismert rá. Nem a szemcséire, árnyékmintáira, hanem a lényegére. A tartalmára, jelentésére; mindenesetre a zenéjére. C-mollban volt.” (410.) A nyelv előtti tartalom, belső lényeg megragadása a zenész számára érthetően zenei hangokban fejeződik ki. A lényeg keresése a baráthoz, Ottóhoz vezet el. „Sutának, merevnek látszott a barátja. Különcnek.
Mi tagadás, egyszerűen butának. Viselkedését, véleményeit nehéz lett volna másképp felfogni. A barátját azonban mégsem foghatja fel az ember együgyű félnótásnak. És még
mindig vonzó, kedves arca volt. Ha Ottó buta vagy nem normális, gondolta akkor
Jacobi, hát én is az vagyok. Azóta nem lettem sem okosabb, sem talpraesettebb, sem
bátrabb, valódibb indián, mint amilyenek voltunk Ottóval ketten.” (418.) A lényeg a barátságban található, a „derék indián” motívum a gyermeki teljességre utal, ami fontosabb,
mint a felnőttkori értékrend. A felnőttkori értékrend elégtelenségét mutatja az üresség:
emlékezés és felismerés különválása miatt.
Ilyen értelemben a térkép és a város képei összefüggenek, az olyan térbeliség szempontjából, ami nem segít a felismerésben, kizárólag az emlékezésben. A lejtős domboldal
valóságos helyszíne, ahol a kislánnyal fogócskáztak, ugyanis a valóságban is megtalálható,
de ellenkező hatással van a szereplőre, mint az a keresésből következne: „A rét eltűnt:
minden be volt építve. A kis sétatér azonban, a lépcsőzetes park a templom alatt, váratlanul éppen olyan volt, mint a fényképeken, mint régen. Itt negyven éve semmi sem
változott. Még egy padot is talált a felső szakaszon, ahol sokszor lerakták a holmijukat,
s még a kavicsok, füvek, virágok is ugyanazok voltak talán. Jacobi mégsem tudott visszaemlékezni semmire, senkire. Hirtelen végképp idegennek érezte magát. Majdnem futva
kezdett menekülni.” (404.) Tehát amikor megtalálja, amit keres, akkor a legidegenebb. Ez
arra utal, hogy térbeli értelemben nem lehet hazamenni. Hanem önmagát kell megtalálnia, ami időbeli utazás a múltba az emlékezés által: a személyiség integritásának megteremtése.
Ez az időbeli folytonossággal fejeződik ki. Nemcsak az által, amit már említettünk
(másnap, harmadnap), hanem a márciussal mint asszociációs bázissal: „Állt ebben a kapuban egyszer estefelé, márciusban. Utazásra készülődtek, és eszébe jutott egy korábbi
március, amikor a teniszpályáról jöttek Ottóval. Vagy egy még előbbi március. Ment
haza vacsorázni.” (411.) Ezután a gyermekkori világ még elevenebben idéződik fel, mint

2008. szeptember

41

a kép által a játszótéri emlék. Ezt erősíti a kő megtalálásakor a város hangjának felidéződése, ami azt sejteti, hogy nem is múlt el, hanem állandó: „Az utcazaj kitisztult, szétáradt;
egy fiáker csattogott el, klopen-klopan; a kísérő városzúgás elúszott, túl a Széna-piacon,
túl a folyón, a messzeségben; elúszott és visszacsengett a Húsvétszigetek felől. A Hebridákról. Valahonnét a Dél Keresztje alól. Istenem, gondolta Jacobi, jártam ezen a földön.” (411.)
A keresést az üresség megélésének egyre súlyosbodó fokozatai motiválják. Ez is térbeli, hiszen kitöltetlen helyet jelent az üresség, ugyanakkor egzisztenciális hiányérzetet
jelent. Először a rosszulléttel kapcsolatos az üresség: „El fog múlni, de előbb teljesen bezárja, befalazza őt a tehetetlen ürességbe.” (391.) Azután a szállodai szobára vonatkozik:
„A szoba nagy volt, előkelő, kellemetlen. Üresnek érezte. Szétdobálta a holmiját, hogy
mindenhová jusson valami, de így is üres maradt a szoba.” (400.) Majd a városra tevődik át: „Üresek voltak az ablakok is, a nagy új házak is, belül mind üresek. A vendéglőkben, iskolákban, autóbuszokon, sehol senki. A lakásokban nem laknak emberek. Ilyen
lakatlan városban, itt, a hajnali üres utcán futott egyszer előle a lány.” (401.) Az üresség
erősödése az emberi kapcsolatok miatti hiányérzet fokozódása, mely a múltbeli emlékben
keresi magyarázatát, vagy csak előzményét. A város jelenbeli üressége ugyanakkor egy felvonulás rendőri szétoszlatásával függ össze. A vámos kérdéseivel együtt mellékesen jelzi a
szöveg a ma kommunista diktatúrának nevezett korszakot, mert nem térbeli, hanem belső
folyamat által való a hazatérés.
Ahogy egyre erősebb az ürességérzet, úgy közelít a megoldáshoz, a lényegi kérdés feltevéséhez: „Nem ezért jött. Hajótörött atyját jött megtalálni a lakatlan szigeten. Azért
jött, hogy szavatoljon a lady biztonságáért, bátor indián. Egy lányt kellett volna átvinnie a Cordillerák szakadékai közt. Azért jött, hogy kinyomozzon egy régi-régi rejtélyt.”
(404.), illetve „Nem ezért jött. Nem ezért tanult meg járni, nem ezért tanult meg beszélni
az emberek nyelvén. Kém volt ő közöttük. Idegen hatalom ügynöke. Jók voltak a papírjai. Utazott az Amatijával ide-oda. De csak megbízásból; az angyaloknak kémkedett az
emberi világban. S most mégis, már elég régóta, már nagyon régóta, baj volt vele. Az
üresség, amit érzett, ha gyengeségi rohama elfogta, ő maga volt. Nem a betegsége tünete, hanem a játékáé. Nem vették észre, mert megtanult hegedülni az emberek nyelvén
úgy, hogy ne lehessen észrevenni, hogy baj van vele. De nem ezért tanult meg hegedülni.” (405.) Mit jelent az angyaloknak való kémkedés? Erre a kérdésre akkor jön rá
a szereplő, amikor szembe mer nézni élete értelmetlenségével. Ez összefügg a kővel, az emlékekkel, ugyanakkor a transzcendenciával is: „Istenem, gondolta, jártam ezen a földön.
Láttam érdes követ horzsoló alkonyati napfényt. Mutattál nekem füvet, kavicsot, gyereket popók közt. És almát, ablakot. De mire ismertem rá erre a kőben? Álltam egyszer
ebben a kapuban márciusban, utazás előtt voltunk, és ráismertem egy előbbi márciusra:
és most ráismertem erre a régebbi ráismerésre. Vagy valamire, aminek még a halmazállapotára, még a mivoltára sincs szó az emberi nyelvben. Érzés, állapot, éghajlat?
Főnév, jelző, ige, határozószó? Talán, gondolta Jacobi, a teremtés egyetlen pillanata,
a maga néven nevezhetőség előtti teljességében, egyszerűségében. Megelőzi a nyelvet,
a hegedűszót, hogyan jelentsem hát az angyaloknak? […] a »Yes, sir, that’s my baby«
kezdetű régebbi táncdal volt, ami rögtön kapcsolta Jacobinak a néma katona tarkóját,
érezte világosan, érzékelte a gyomrában, tüdejében, szívében, sejtjeiben, hogy miről van

42

tiszatáj

szó. A megfoghatatlan pillanatnak ez már elérhető, közölhető paránya volt, a fiatal katona némasága, nem rezzenő nyakszirtje. De miféle zenével közölje a hallgatást? Milyen
tánccal a mozdulatlanságot? Ki jön a segítségére? gondolta Jacobi Péter. A halott barátja jött a segítségére, meg egy kiagyalt történet. Az egyik valóság volt, a másik mese,
kinyomozott detektívregény.” (416–417.)
Az öreg zongorista nyakszirtjének ismerőssége arra utal, hogy embert kell megtalálni,
nem térbeli helyeket ahhoz, hogy lélekben is megtörténjen a hazatérés: „Szemüveges,
hatvan-hatvanöt éves férfi volt, furcsán tartotta a fejét. Amikor egyszer hibázott, Jacobi
lenézett rá egy félpillantással, elcsodálkozva, mert összehasonlíthatatlanul jobb zongorista volt a nőnél, s ahogy meglátta az öreg tarkóját, fiús nyakát, akaratlanul újra meg
újra odalesett megint a hegedűje mögül. Vonzotta a tekintetét. Jólesett néznie öreg honfitársa nyakszirtjét. Ez volt az első ismerős dolog a városban.” (405.) A detektívregény
az öreg zongorista és a gyerekkorban megismerni kívánt invalidus azonosságának megállapítása a nyakszirt és fejtartás alapján: „Húsvét után, amikor Jacobi visszaérkezett,
eltűnt a helyéről az emberük. Örökre eltűnt. Elejtették a nyomozást. Ha nem láthatták,
megszűnt létezni: tulajdonképpen csak az izgatta őket, ahogy a fiatal katona ott ült
a járdán, furcsa, szép fejtartással, süketen és némán: csak ez vonzotta Jacobit, mint a delejpatkó. S idáig terjedt a megbízatása, ha jól meggondolja. Ezt kémkedte az angyaloknak, ilyesmit: hogy van-e az emberek közt, aki például ilyen méltóságosan tartja a nyakát. Ilyen mozdulatlanul és ilyen szótlanul. A többi nem volt fontos. A fiatal katona
nyakszirtjét és hallgatását megjegyezte Jacobi, megbízói számára, hogy aztán csináljanak vele, amit akarnak.” (415.) A miért jött kérdésre tehát a válasz (az angyaloknak kémkedni) a múltban keresendő: amit gyerekkorban még tudott, azt kell újra megtalálni. Ehhez van szükség olyan emberekre, akikhez még akkor kötődött. A vak invalidus sem önmagában fontos, hanem a gyerekkori barátság miatt: Ottóval nyomoztak együtt a rejtélyes
koldus után.
Amikor végre találkozik Ottóval, akkor ugyanaz az a beszédtémájuk, mint gyerek korukban (hogy mi van a vak koldussal), és az életük egymás számára távoli fordulatai lényegtelenek (hogyan tartotta meg a dajka feleségül vevésével a lakást Ottó, és hogy híres
hegedűművész lett-e Jacobi). Az én önazonossága az időbeli folytonosságban épül fel. Hiszen ők ugyanazok egymás számára felnőtten is, eltávolodva egymástól. Ugyanezt mutatja
Jacobi szokása, hogy az emberek nyakszirtjére figyel: a repülőn az útitársnő epitheton ornansa az „ideges nyakú” jelzős szerkezet (390., 393.). Az újságban az előző zongorapartnernőnek a lehajtott nyaka látszik (392.). Az invalidus koldushoz kötődik még egy bizonytalan emlékkép, melyet a detektívregénybe illeszt felnőttként a szereplő: „Az üres terem tompa, piros-bársony, várakozó fényekkel homálylott, túlsó végében egy háttal ülő
férfi zongorázott. Szmokingot viselt. Halkan, magának játszott. Jacobi megállt az ajtóban, és hallgatta. Várta, hogy megforduljon. A tarkója ismerős volt, s az egyik szám,
amit játszott, szintén.” (416.) Bár nem derül ki, hogy tényleg ő volt-e az, de a novella zárlata az üres teremben való magának játszással, a szmokinggal és a Yes, sir, that’s my baby
kezdetű számmal (melyet a katona kertjében hallottak Ottóval) mintegy beteljesíti a gyerekkori vágyat, megtörténik a találkozás: „Megtaláltam a barátomat, felelte Jacobi. Az
öreg bólintott, persze. Frakkban volt, ami olyan természetesen állt rajta, mintha végre
levetette volna összes álruháját. Jacobi le nem tudta venni róla a szemét. Inas, barna

2008. szeptember

43

nyaka a fehér gallérban végtelenül lágy volt és mégis sérthetetlen, elpusztíthatatlan
– egy törékeny kisfiú és egy rettenetes férfiangyal nyaka. – Derék indián. Szavatol a világ
biztonságáért. A barátom.” (426.)
A nyakszirtekre való koncentráció lényegre való figyelést jelent szemben a látszattal:
ez a feladat teljesítése, ami az angyaloknak való kémkedés. A lényeg egyben önmagának
a lényege is: megőrzés, fenntartás, újramegtalálás. Akkor igazán önmaga, amikor kifelé
megy a közönség, és a foxtrottot játsszák15. Az időrend felborulása is ennek jelentőségét
erősíti meg. A hiányérzetet az elejére, a végére a teljesség pillanatát hegyezik ki az egy-egy
bekezdés erejéig történő, előre-hátra való utalások. Ez a lelki folyamat kezdetére és végére
irányítja a figyelmet: az önazonosság megteremtéséről szól tehát a novella, melynek módja
az emlékezés, és a szeretet, hűség mind önmaga, mind mások iránt.
Az önazonosságot, mint már jeleztük, név is hordozza. A Jacobi név elferdítése az idegenséget jelenti. Ezzel szemben a megtalálásra utal a Jákob névre való rájátszás, mely
bibliai intertextus Jákob lajtorjájára utal. Az égbe felvezető lajtorja látomása ugyanis egy
bizonyos kő mellett élhető át16. Ez a kő megfeleltethető az Ottóék kapuja melletti kőnek,
illetve annak, amire a lábát teszi föl a szereplő kiskorában az indiános könyv illusztrációjának hatására. A Jákob történetével való összekapcsolás a transzcendenciát hang súlyozza: kémkedés az angyaloknak.
A „Nem ezért tanul meg járni, nem ezért tanult meg beszélni az emberek nyelvén”
mondat pedig Pilinszky Apokrifjét evokálja17 mintegy választ adva rá azok tagadó alakjára.
Közvetve pedig Páltól a Szeretet himnuszát idézi fel: „Ha embereknek vagy angyaloknak
nyelvén szólok is, szeretet pedig nincsen énbennem, olyanná lettem, mint a zengő ércz
vagy pengő czimbalom.” (Pál Kor.I.13.1.) Lehet, hogy nem is igaz a kémtörténet, a teljesség érzete akkor is „megvan” a foxtrottban. Az irracionális asszociatív azonosítás a belső
valóságot fejezi ki: úgy lehet az öreg zongorista nyaka egyszerre a kisfiúé, aki az angyaloknak kémkedik, a katonáé, akiről jelenteni kell az angyaloknak, és maga a „rettenetes férfiangyal”, akinek jelenti barátjának meglevését Jacobi. Tehát a másik embe rben, illetve
a felidézett kapcsolatban, szeretetben önmagát találta meg a szereplő. A mise en abyme,
a művészekről szóló művek lényege az „önátmentés” 18. Ugyanakkor a saját történet meg-

15

16

17

18

WERNITZER Julianna, Hallgatás és tett (Ottlik Géza: Iskola a határon), Magyartanítás, 1983/4,
159: „Az öreg, vak zongorista, teremti meg az összekötő kapcsot ifjúsága és a jelen között, amit
a tárgyak, utcák, a város és a régi barátok nem tudtak megteremteni. A zene közös, nem verbális
és általános nyelvének ihletett pillanata adja vissza mindkettőjüknek az elvesztett teljességet.”
Mózes I.28.15. „És ímé én veled vagyok, hogy megőrizzelek téged valahova menéndesz, és visszahozzalak e földre; mert el nem hagylak téged, míg be nem teljesítem, a mit néked mondtam.”
[„ezt a földet, a melyen fekszel néked adom és a te magodnak”] 18. „És felkele Jákób reggel, és
vevé azt a követ, melyet feje alá tett vala, és oszlopul állítá fel azt, és olajat önte a tetejére.”
„Ezért tanultam járni. / Ezekért a kései, keserű léptekért.”, illetve „Szavaidat, az emberi beszédet
én nem beszélem. Nincs is szavam. Hazátlanabb az én szavam a szónál.”
THOMKA Beáta, Beszél egy hang. Elbeszélők, poétikák, Kijárat Kiadó, Bp., 2001, 70. „A belső idő
diszkontinuitása, az emlékezés és az emlékező történés azonossága, valamint hogy bizonyos érzelmi éntartalmak állandósága szemben áll a létezés és a cselekvésbeli folyamatok folyékonyságával, folyamatszerű pergésével, változandóságával és múlékonyságával, különös feszültség forrása az elbeszélő formák világában. Lehetséges, hogy maga a narráció bizonyos mértékig felvállalja az önmegőrzés, önátmentés funkcióit is.”

44

tiszatáj

alkotása nemcsak művészi feladat, hanem az emberi létezés lényege. A teljesség élményéhez a múlt integrálására van szükség, mely által felépíthető az önazonosság. Felnőtt korban is ki kell találni történeteket azért, hogy meglegyen az ember helye a világban. Az
üresség tulajdonképpen a saját múlt elvesztéséből fakad, mellyel szembe azt lehet szegezni, ami eredendően, gyerekkortól kezdve értelmes és szeretetre méltó az ember szá mára.
A személyiség integritásának: múltbéli (gyermekkori) önmagával való önazonosság
megteremtése szellemi munka. Összeszőni a tapasztalatokat: hangot, képet, mozdulatot,
szót, ezek által pedig múltat és jelent. Az időbeli folytonosság megteremtése az egyén létezésének szerves folytonosságát eredményezi. Ezt fejezi ki a szöveg is. A kő nyom (Derrida)
a múlt megtalálásához, ahogyan a képek is azok, a hangok, a domboldal, március. A szöveg összeszövöttségében az intertextusok rejtett szálai a transzcendenciával való kapcsolat
időbeli teljességét kódolják: az Ószövetség az ősmúlttal a világ kezdetét kapcsolja össze
Pilinszky Apokrifján keresztül a világ végével. A mű üzenete örömhír: az egyén személyes
benneléte a világban egyéni kapcsolatban áll a teljességgel, tehát minden ember számára
adott lehetőség a saját történet, mellyel megteremthető az értelmes élet, melynek célja
összefügg eredetével, ezzel kicsiben ugyanabban az időfolytonosságban megélhető a teljesség19. A történet azt jelenti, hogy meg kell küzdeni az ürességgel, a hiánnyal, a tagadással (nincs meg semmi) a „minden megvan” teljességérzetéhez, és ez egyéni módon történik. Jacobi keresztneve az Újszövetségre utal: Péter háromszor tagadta meg Jézust, de
mégis ő lett az a kőszikla, akire alapozhatták a hívek közösségüket.
A képek szerepe az Ottlik-novellák szövegében
Mint láttuk, alapvető, lényegi szerepet tölt be a kép A Hegy Lelke és a Minden megvan
című novellákban, olyannyira, hogy releváns értelmezést ad a pusztán képi szempontú
elemzés még a hagyományos szempontok mellőzése ellenére is: mintegy integrálja a kép
a tér, idő, cselekmény, szereplők, narráció-szerkezet szempontjait. Miért ne lennének tehát
vizuális narrációjúnak nevezhetők, mennyiben vizuálisabbak ennél A kilenc kínai és a La
Concepción című novellák? A kilenc kínai című rejtvény rajza a szöveg keretét: felütését
és zárlatát adja, tehát a képről való beszéd narratív funkciót kap. A La Concepciónban
a szöveg és a festmény tükrözi egymást, a történet metaforikusan azonosul a festménnyel,
a szereplő önmegértése a festmény megértésének pandant-ja. E szempont szerint A Hegy
Lelke akkor lenne vizuális narrációjú, ha a mozifilm képsora maga adná a valóságbeli csók
előképét, nem pedig a film közben elképzelt vágykép. A könyvillusztráció emlékképének
a város jelenbeli látványára való rávetülése pedig akkor lenne narratív szerepű, ha nem
a szereplő elméjében jönne létre a montázs, hanem szövegszinten lenne az ábrázolás eszköze. Itt nagyon elmosódik az általam felállított határ. A Minden megvan-ban is a tudat
19

A mise en abyme transzcendentális jellegéhez lásd: FÖLDÉNYI F. László, √(-MÚZEUM)2=?, Utóirat
Post Scriptum Az Új Magyar Építőművészet melléklete, 2002/1, 23–28. Múzeum a múzeumban
szerkezetű kiállítás kapcsán a művészet szerepéről így ír: az öntükrözés hagyomány, „amely két
és félezer év óta nemcsak arra készteti az emberi szellemet, hogy lépjen túl önmagán, hanem
hogy az önmagán való túllépésben találjon rá önmagára. Az említett transzcendencia tapasztalata
ez.” KÁLMÁN C. György: Te rongyos (elm)élet!, Balassi, Bp., 1998, 38: „Azt is mondhatnánk:
maga az irodalmi elbeszélés is mise en abyme, a mi nagy történetünk lekicsinyített szimbóluma.”

2008. szeptember

45

szintjén maradnak az emlékképek, a valóságos képek így a fikció síkján állnak ellentétben
a belső képekkel, nem az ábrázolás síkján, nem annyira szövegi, poétikus, mint például
a város jelenbeli látványának ellentéte a térképpel vagy az album képeivel.
Tehát a kép szerepe a szövegben elhelyezhető egy olyan skálán, amely a fiktív valóságos, tárgyi látványélmény konkrétsága és a kifejezetten szövegi, elvont esztétikai funkció
szélsőségei között állítható fel. Ez ugyanakkor a kép tematikus funkciójától a poétikai felé
vezet. Nagyon vulgárisan megfogva úgy is mondható, hogy minden elbeszélő szöveg olvasásakor látunk magunk előtt peregni egy filmet: a szereplők, helyszínek, ruhák, tárgyak
elképzelt látványát mozgóképként20. Ehhez szinte semmilyen képi eszközre nincs szükség,
de indifferens is lenne a vizuális narráció ilyetén rávonatkoztatása. Hiszen ha minden
szöveg vizuális, semmitmondó az állítás. Ugyanakkor elképzelhetetlen a kép nélküli szöveg, a csak verbális nyelviség. Vizualitás és verbalitás egymást feltételező, oszcilláló kölcsönhatásban áll felfogásunk szerint, nincs egyiknek sem primátusa a másik felett. Lássuk
tehát az általunk fellelt szövegbeli funkcióit a képnek az Ottlik-szövegek már említett példáin, beleértve a regényeket is.
Fiktív valóságos tárgy keltette látványélmény
Speciális: ablak
Optikai kép (Mitchell)

Képi leképezés, vizuális reprodukció
(Fiktív, valóságos tárgy!)
Belső kép
ab ovo fiktív
Szókép
Intermediális intertextus

Mise en abyme
Abysmal metaphor (Moshe Ron)
Vizuális narráció

Tükörkép
(vagy árnyék,
tükröződés, víz, üvegfelületen)
Festmény, fotó, film,
térkép
Vágykép, emlékkép,
álom, impresszió,
fantázia
Metafora, szimbólum,
stb
Illusztráció

((kép?) mű a műben)

minden szöveg
ablak: Minden megvanban, Budában
Minden megvan: Jacobi tükörképe
La Concepción: a festmény kompozíciójában, ill. szókép
Pangásos papilla festmény, fotó,
térkép: Minden megvan, Buda
Mindegyik szöveg

Kő a Minden megvanban, minden szöveg
Minden megvan: indiánkönyv
képe,
A Hegy Lelke: iskolai nyelvkönyv
képe
A Hegy Lelke, Iskola
Iskola: kockás füzet,
A Hegy Lelke: jegyzetfüzet
A kilenc kínai, La Concepción,
Hajnali háztetők, Buda

Az, hogy minden szöveg a szóban forgó tárgyak képét hordozza, triviális, ezért lényegtelen, míg egyre fontosabb, lényegibb a kép szerepe lefelé haladva a listán, ahogy egyre
20

A filmadaptációk vizuális narrációja, sőt általában a film vizuális narrációja is érdekes kérdés számomra. Például a gyerek Márta kezében, amikor szemrehányóan néz Bébére egy üvegfalon keresztül (ablak mint kép), arcok, tárgyi környezet az egyetlen utalás a tiltott írók nemzedékének
gyermek nem vállalással kifejezett passzív rezisztenciájára Dömölky János Hajnali háztetők című
filmjében. A képi elem történetet, jelentést generáló szerepe többletfunkció a ruhák megmutatásához képest.

46

tiszatáj

nyelvibb, poétikaibb a kép szövegbeli funkciója. Ezzel egyébként a szöveg líraisága egyenesen arányosan nő, ahogyan az esztétikai értéke is. Például az, hogy A Hegy Lelkében
a város látványára a gyerekkori nyelvkönyv illusztrációi vetülnek rá a megismerést felismerésként tételezve, nagyon erős része a szövegnek, míg a zárlatot fogalmi, verbális egyszerűsítései „leültetik”.
Egy-egy jelenség több kategóriába illeszthető, hiszen értelmezés kérdése, hogy a kő
például konkrét tárgyi értelmében idézi-e fel Jacobi számára a gyermekkorban ismert
helyszínt, vagy a név által katalizálva bibliai allúziót is kelt-e, mely utóbbi értelemben már
metafora. Vagy például ami a szavak szintjén metafora, az a narráció szintjén motívum.
Megfigyelhető, hogy a Budában a térkép, az ablak kompozícionális szintre emelkedik.
Buda, a gyermekkori város térképe belső, a világképnek felel meg, míg az Ablak az egész
regény vizuális metaforája, de nem pusztán mise en abyme, azaz kicsinyítő tükör, hanem
túlnőve a verbális művön magába foglalja azt. Ugyanez a tükörrel igaz a La Concepciónra.
Az abysmal metaphor21 a mű metaforája, de nem alkot narratív síkot és nem intermediális. A kockás füzet és a jegyzetfüzet szinte tárgyként, a tartalmával épp csak jelzés értékűen
szerepelnek a szövegekben, mintha maga az irodalmi mű is bennük lehetne: önreflekszív
metaforák.
Nem szerepelhet a novellisztika minden egyes képi előfordulása ebben a táblázatban
terjedelmi okokból, azonban remélhetőleg a kategóriákkal, ha nem is eggyel, leírhatóak az
innen hiányzóak is.
A Hegy Lelke és a Minden megvan összeolvasása több hozadékkal járt, mint az a vizsgálódás elején várható volt. Keletkezési idejük miatt átfogják mind az Ottlik-novellisztikát, mind az életművet. A Hegy Lelke tematikusan az Iskolának feleltethető meg, a Minden megvan a Budának: fiatalság – öregség, élet kezdete, beavatás, megismerés mint felismerés – élet vége felőli visszatekintés, számvetés szempontjából. Összekapcsolják őket
ezen kívül a város/élet, illetve város/test párhuzamok is. A képiség szerepe az Iskolában
a szimultaneitás, sűrítés, a teljesség képzetét keltve, ami a klasszikus modernség tökéletes
műalkotásának missziója. (Ennek eklatáns példája Ady Kocsi-út az éjszakában című
verse, melynek körkörös szerkezete az azonos versszakkezdő, -záró sorokkal ellentmond
a „Minden egész eltörött” élményének, kiegészítve a csonkát, az egységes világképet kvázi
helyreigazítva.) A késő modern és a posztmodern ez utáni állapot, melyet a továbbélés,
túlélés az értékvesztés utáni állandó értékkeresés, -elvesztés, keresés, elvesztés belső ingamozgásává tesz a modernségen belül. Ha igaz az a tétel, hogy a késő modern átvezetés
a klasszikus és a posztmodern között, akkor Ottlik életművén belül is fellelhető ez a hármas
osztás22. Az Iskola lenne a klasszikus pólus, a Buda a posztmodern értékhiányával, illetve
plurális, egyéni érvényű értékeivel való szembenézés, és egyben visszafordulás. A művek,
a tárgyalt novellák is, ebben az erőtérben mozognak. A kép szerepe mint a múlt emlékképeinek összegyűjtése, az összegzés eszközeként ezáltal emelkedhet alkotói, kompozícionális elemmé: a világkép teljességének felépülését, lebomlását állandóan ismétlődő körfolyamatként ábrázolva, lásd a színes gubancot. A fent elemzett két novellában a kép
21

22

Moshe RON: The restricted abys Nine problems in the Theory of Mise en Abyme, Poetics today,
1987/2, 417–438.
Vö.: OLASZ Sándor: A Továbbélőktől a Budáig Ottlik regényszemléletének változásai, It, 2001/1,
115–126.

2008. szeptember

47

a pszichonarrációban játszik alapvető szerepet, tehát a szereplők szintjén marad a vizualitás. A szereplői tudat elbeszélése eléggé evidensen a belső képekkel kell hogy operáljon,
a képiség nem annyira differencia specifikája. Ezekben a mise en abyme a poétikai többlet.
Az Iskolában23 a mise en abyme eggyel ugyan elvontabb, esztétikaibb szerepű, hiszen az
egész mű metaforája (a Las Meninas a szerkezeté, a Talp tanár anatómiája a dichotomikus
gondolkodásmód, világkép meghaladásáé), nem csak a szereplői tudaté, de ez sem alkot
úgy önálló narratív síkot, mint a La Concepciónban, A kilenc kínaiban, a Hajnali háztetőkben és a Budában, amelyek véleményem szerint még eggyel továbblépnek a képiség
narratív fokozataiban. Ezt jeleztem a táblázatban vastag vonalakkal: már a metaforikusságtól is tekinthetőek vizuális jellegűnek a művek, de maga a vizuális narráció szerintem
az utolsó kategória.

Két ereklye: a bridzskészlet – az eredeti állással… – és a tweedzakó
23

KORDA Eszter: Ottlik és Velázquez, Velázquez és Ottlik, Literatura, 2001/1, 77–88; Változatok
a modernitásra, Szerk.: GINTLI T., Anonymus, Bp., 2001, 245–259. KORDA Eszter: Ottlik és Rembrandt, Rembrandt és Ottlik, Alföld, 2002/7, 86–100. KORDA Eszter: Képek az Iskola a határonban, in: Pillanatkép a hazai irodalomtudományról, Szerk.: K ENYERES Zoltán, GINTLI Tibor,
Anonymus, 2002; 336–348.

48

tiszatáj

S ÜMEGI ISTVÁN

Képírás
K ÉPEK ÉS FESTŐK OTTLIK PRÓZÁJÁBAN


A fenomenológiai realizmus
Aligha véletlen hogy Ottlik legterjedelmesebb és legfontosabb írásainak narrátora festő.1
Pedig az író sem a művészettörténetben, sem a festészetelméletben nem volt különösképpen jártas. „A festészethez nem ért, csak Berény Róbertet szereti, bár az ő munkáit sem
ismeri, de Berény a szívébe lopta magát azzal, hogy sikerült lefestenie a ’szart’” – mondta
róla Vas István valamikor a háború után.2 S Ottlik sem állít magáról mást: „AZZAL KELL
KEZDENEM, hogy nem értek a képzőművészetekhez…” – olvashatjuk a Szántó Piroska kiállításának megnyitójára írt beszéd felütésében. (Sz. P. 201)
De akkor mi végre a sok festő, festmény, s egyáltalán, kép Ottlik írásaiban? 3 Alább ennek próbálok majd utánajárni. De mielőtt nekifognék, szeretném megjegyezni – a nyomaték kedvéért itt a főszövegben és nem csupán lábjegyzetben –, hogy Korda Eszter korábban már föltette és kiváló könyvében meg is válaszolta ezt a kérdést.4 (Más lapra tartozik, hogy engem nem győzött meg a válasza; ez sem a kérdés föltevésének jelentőségét,
sem a válasz értékét nem csorbítja.)
Az egyik lehetséges szempont, melynek segítségével Ottlik életműve végiggondolható,
narrációelméleti kérdések mentén haladhat.5 Mire való a széppróza? Mit kell a prózaíró-

1

2
3

4
5

Pontosabban, az író akaratából publikált három legterjedelmesebb írásé, a Hajnali háztetőké, az
Iskola a határoné és a Budáé. Merthogy Ottlik hagyatékában ránk maradt még néhány, a Hajnali Háztetőknél hosszabb regénytöredék is. Ezek közül a Továbbélők már napvilágot látott,
kettőt ismertettem A boldogság íze című könyvemben (Jelenkor, Pécs, 2006.), néhány bemutatása és (esetleg) megjelentetése pedig még várat magára.
Szántó Piroska: A bűvös vadász. In: Akt. Európa, Bp., 1994.
Az írónak van két olyan novellája is, melyekben festő(k) szerepelnek, a La Concepción és a Szerelem.
Korda Eszter: Ecset és toll. Fekete Sas, Bp., 2005.
Természetesen más szempontok is segítségül, hívhatók, sőt némelyiktől talán nem is lehet eltekinteni anélkül, hogy megválaszolhatatlan kérdéseket ne hagynánk magunk után. Olvashatjuk
az író életművét úgy is, mint kutatást a transzcendencia után. Tekinthetünk rá úgy is, mint egy
„önéletrajzi tér”-re. Vagy középpontba állíthatjuk az „autentikus énre” vonatkozó vizsgálódásokat: Létezik-e a szerepeink mögött egy valódibb ego is? Lehet-e a Másik Ember több, mint csupán
a céljaim eszköze? – nincs olyan Ottlik regény vagy novella, amelyben ne találhatnánk ezekhez
hasonló kérdéseket. A fölsorolt egymást kiegészítő szempontokat hivatkozott munkámban igyekeztem alaposan végigelemezni, most viszont lehetőség szerint mindegyiket figyelmen kívül ha-

2008. szeptember

49

nak elbeszélnie, rögzítenie? S hogyan vihető ez végbe? Olyan kérdések ezek, melyeket
maga Ottlik tett föl magának, melyek átszövik az egész életművet, s melyekre maguk a regények és a novellák adják meg a feleletet.
Az író válaszaiból kirajzolódó álláspontot fenomenológiai realizmusnak nevezem.
A fenomenológiai realizmus nem ismeri el semmiféle embertől független realitás, „objektív
valóság”, „magábanvaló lét” megragadhatóságát, sőt legtöbbször még a létezését sem. 6
S különösképpen nem ismeri el azt, hogy ennek az objektív valóságnak az eseményei önmaguktól olyan történetté rendeződnek, melyet a jószemű és megfelelő metodikával fölvértezett író elbeszélésekben reprodukálhat, tükrözhet vissza. 7
A hagyományos realizmus elutasítása után az író legföljebb (persze ez nem biztos,
hogy kevesebb, mint amit a régi realizmus célul tűzött ki, sőt) a saját élményeit rögzítheti
és azt a valóságot, illetve történetet, amely ezeken az élményeken keresztül ölt alakot
előtte. Ennek ellenére, továbbra is joggal beszélhetünk realizmusról, mert most sem látunk mást, mint kísérletet annak megragadására, ami objektíve van; más kérdés, hogy ez
az objektív Van, immár nem kívül, inkább a szubjektum fejében – de legalábbis tőle nem
függetlenül – egzisztál. 8
Annak szemléltetésére, hogy mennyire fontos Ottlik számára az, ami „odabent” van,
s hogy mekkora tévedés esetleg arra gondolni, hogy a fenomenológiai realizmus csupán
jobb híján fordul befelé, miután az igazi valóság már sajnos odaveszett, hadd hívjam fel
a figyelmet A Drugeth-legenda befejezésére, melyet csak most, erre az írásra készülve, Isten
tudja hányadik olvasás során értettem meg. „Az az ostoba legendája [Drugethnek – S. I.]
biztosan szemenszedett hazugság csak, talán elvadította őt, nem tudom, mi történt az
utolsó napjaiban, de ez – mikor a fekete-sárga, puha morva földbe lezuhant a teste, a halálos fehér csendben –, ez igaz, ezt oly világosan láttam: a két enyves szem, s bennük valami oktalan szorongás, valami tétova… oktalan… gyötrelem….” (D 130) A „láttam” és az
„igaz” tévesztett meg. Azt gondoltam – teljességgel alaptalanul –, hogy Ervin, az elbeszélő
talán a ravatalon vagy a nyitott koporsóban látta Drugeth szemét. Holott nyilvánvalóan
nem ezt állítja, hanem azt, hogy eldőlni látta Drugeth-et. S az is nyilvánvaló, hogy ezt nem
láthatta, mert nem volt jelen. Csupán elképzelte, hogyan dőlt el a haldokló katona-tanár –
mondanánk köznapi nyelven. Csakhogy ez a látvány sokkal fontosabb Ervin számára
– igazi kőkemény, objektív valóság ez is –, mint sok minden egyéb, amit a két saját szemével
„valóban” látott: ebből lesz életének legfontosabb pillére, annak bizonyossága, hogy egyszer majd meg kell halnia: „Nézd, gyerekem sincs, csak meghal az ember egyszer, és… bi-

6

7

8

gyom majd annak érdekében, hogy a könyvemben elhanyagolt, ám itt középpontba állítandó negyedik szempontra koncentrálhassak.
„A világ egyedül nincsen, csak azzal együtt, aki szemléli” – hangsúlyozza Ottlik Hornyik Miklósnak. (P 264)
Az Iskola prológusa eljátszik ugyan azzal gondolattal, hogy talán van egy Isten, aki a maguk
objektivitásában látja a történeteinket, ám ahhoz még itt sem férhet kétség, hogy az egyszerű
földi halandók soha nem nyerhetnek betekintést ezekbe a történetekbe. S ezért nincs is más lehetőségünk – föltéve ám meg nem engedve, hogy léteznek ezek az igazi történetek –, mint megelégedni a magunk fabrikálta elbeszélésekkel.
Az eposz vagy kalandregény című írásban Ottlik is említést tesz „ellenforradalmi újrealizmus”ról és „személytelen realizmus”-ról, mégpedig a mondottakkal egybehangzóan. (P 151 sk.)

50

tiszatáj

zony isten félek ettől a… szem alján kigyúló, ismerős lángtól… ezért is mondtam el a Drugeth-dolgot…” (D 131)9
További érveket fölsorakoztatandó amellett, hogy az Iskola írója valóban fenomenológiai realista volt, hivatkozhatunk Virginia Woolf, eszmefuttatására, melyet Ottlik kétszer
is helyeslőleg idéz (a „Még egyszer a regényről”-ben10 és a „Maugham” című rövid írásban – P 243): „Nézzünk csak magunkba, s az élet, azt látjuk, korántsem hasonlít a szokásos regényeinkhez. Vizsgáljuk meg egy akármilyen pillanatát egy akármelyik hétköznapunknak. Az észlelések, benyomások milliói és milliói érkeznek hozzánk – jelentéktelenek, fantasztikusak, útszéliek, elröppenők vagy acél-élességgel bevésődők. Minden oldalról jönnek, mint megszámlálhatatlan atomok szakadatlan zuhataga…”
Citálhatjuk Kirketerpet, a „felelősségtudó és kicsinyesen precíz” tengerészt, aki „az
őszinte igazságot és teljes igazságot akarta dán szavakba foglalni” (Ha 18): „Hogy a semmittevés miből állt, dán szavakkal mondva bizonyára: Hanyatt fekve nézni a réten az eget,
vagy: Hason kúszva nézni a füvet. […] Latolgatni, felmérni? Nem. De újra visszaidézni,
újra végigmenni rajta, még egyszer átélni, igen. […] Ezt a testeddel és lelkeddel (érzékszerveiddel és szellemeddel-elméddel) egyszerre kell csinálni és teljes odafigyeléssel, odaadással, beleolvadással. Nem elég hozzá az agyad; sőt külön ügyelnünk kell, nehogy az
észlelt dolgokat elsietve beleszorítsuk a fogalmi felszerelésünkbe.” (Ha 39)
Vagy idézhetjük a Miért Buda? című kis írást: „Szemtanú vagy. Mit látsz? A bíróság
megesket a tanúvallomásodra. Hogy az igazat, a teljes igazat, és csak az igazat mond… […]
Hogy mit láttam, arról a teljes igazságot nehéz lenne leírni, szavakkal elmondani. Láttam,
hogy süt a nap, igen tisztelt bíróság, ezt biztosan. Láttam a szembejövőket, kirakatokat,
cukrászt, trafikot, feltehetően. Mozit? Ez már csupán következtetés a részemről, mert tudom, hogy ott van az Uránia jobb kéz felől, és el kellett haladnom mellette. Ez tehát törlendő. […] Neve, született. Igen. Helyesbítse! Helyesbítem: valószínűleg. Hol? Mikor? Budapesten, 1912. május 9-én. Igen? Nem. Ezt eskü alatt nem állíthatom, mert csak hallomásból értesültem róla.” (Mi 96 sk.)
De talán az a legjobb, ha magukat a szépprózai műveket vesszük szemügyre. Mondjuk
A Hegy Lelkét, a Hét percet, vagy a Minden megvant, melyek vitathatatlanul „odabent”,
az élmények és a benyomások terében játszódnak: ezeket lajstromozzák, értelmezik, és
keresnek köztük összefüggéseket. S melyeket szem előtt tartva azt is könnyen észrevehetjük, hogy nincs ez másképpen a többi műben sem.
Mielőtt továbblépnénk, ki kell még emelnünk Ottlik fenomenológiai realizmusának
két fontos vonását. Semmiképpen sem szabad elfeledkeznünk arról, hogy az író számára
a közvetlenül és kétségbevonhatatlanul adott benyomások és élmények összegyűjtése csupán eszköz: a valódi cél azoknak a transzcendens érzéseknek a megragadása és körülírása,
melyek a megjelenő mögött rejtőznek, s melyek alig-alig őrizhetők meg sértetlen mivoltukban, ha megkíséreljük őket a megjelenő világba átemelve kifejezni. A művészet legfőképpen éppen arra való, hogy ezt a kényes, szemsebészi pontosságot igénylő műveletet

9
10

Halász Péter ugyanígy „látja” a hajnali háztetőket a kisregényben. (Há 96 sk.)
Országos Széchenyi Könyvtár Kézirattár: 428/313.

2008. szeptember

51

a lehető legeredményesebben, az érzés eredeti mivoltát a legteljesebben megőrizve megkísérelhessük.11
Továbbá, túl könnyen vennénk, ha az gondolnánk, hogy ezek a biztosan meglévő benyomások jól körülhatárolt atomok, melyeket egyesével szépen szemügyre vehetünk,
majd bevezethetünk a leltárkönyvünkbe. Inkább egy olyan „élményfolyammal” van dolgunk, amit csupán a köznyelv és az abba belekódolt világlátás bont részekre (Vö. A regényről – P 197), s amiről csak akkor tudunk regényt írni (vagy más műalkotás segítségével magyarázatot adni), ha valamilyen új, de nem kevésbé önkényes szempontrendszer
segítségével előbb ismét áttekintjük őket. (Vö. I. m. – P 185, B 59 sk.) S ráadásul ez az élményvalóság még csak nem is olyan lezárt egész, mely nyugton tűri, hogy különféle nézőszögekből tanulmányozzuk. Éppen ellenkezőleg: „Amiről [a regény – S. I.] ’szól’, azaz
a tartomány, ahová összetevő elemei tartoznak (par abus de langage), a világ teljes sértetlen valósága: nem aktuálisan létező, hanem létrejövő, nem zárt kész valami, hanem szakadatlanul készülő, a nyelv, a fogalmi hálózatunk számára szakadatlanul keletkező.” (I. m.
– P 186 sk.)
Meg tudjuk-e mondani pontosabban, hogy mifélék, miképpen csoportosíthatók azok
a benyomások vagy élmények, melyeket a fenomenológiai realizmus biztos valóságként
számba vehet? Pontos tipológiát nem kapunk az írótól, de nagy vonalakban azért világos
a válasza. Az élményeknek két forrása van. Az egyik az érzéki tapasztalat, melyen keresztül
szüntelenül áramlanak felénk a benyomások, a másik pedig az érzés, mely legtöbbször
valamilyen tapasztalatra rárakódva, de olyan többletként bukkan föl, amit lehetetlen az
érzéki benyomásokra vagy valamilyen materiális hordozóra, mondjuk az agy fiziológiaikémiai folyamataira redukálni.12 E két forrás transzformációiból és vegyüléseiből aztán
különféle élmények alakulnak ki valahol a kettő között: képzetek, gondolatok, emlékek,
vágyak.
Most már csak egy rövid megjegyzést kell megtennünk, aztán végre megérkezünk
a keresett válasz első részéhez. A „kép” szónak igen sokszínű jelentése van. Thomas Mitchell
öt csoportot, s még további alcsoportokat is megkülönböztet. Beszél (1) grafikus képekről.
Ide tartoznak a (a) festmények, a (b) szobrok és a (c) tervrajzok. (2) Optikai képekről: (a)
tükrökről és (b) kivetítésekről. (3) Észlelési képekről: (a) érzéki adatokról, (b) érzékelhető
emlékekről (c) „formákról” és (d) jelenségekről, fantazmákról. (4) Mentális képekről: (a)
álmokról (b) leírásokról és (c) ideákról. Valamint (5) Verbális képekről, vagy metaforák11

12

Ottlik ezt számtalanszor elmondja nekünk, legalaposabban és legvilágosabban talán a Buda
„(A Serpolette negatívjai)” című fejezetében. Azt a különbséget azonban, mely a biztosan és átláthatóan jelenlévő benyomások és a biztosan meglévő, de szükségképpen homályos, közvetlenül explikálhatatlan érzések között áll fenn, azt hiszem, egy kissé elkeni. Számtalan olyan idézetet sorakoztathatunk föl, melyekből nyilvánvaló, hogy a benyomások és az érzések különböző dolgok, de
olyan határozott okfejtést, mely ezt kellő világossággal el is magyarázná nekünk, sehol sem találunk. A boldogság ízében egy kicsit elrugaszkodva Ottlik írásaitól a különféle átlátható benyomásokat „élmény”-nek neveztem el, megkülönböztetendő őket a transzcendens érzésektől. Vö. I. m.
21 skk.
Az érzések immaterialitásáról alighanem A Valencia-rejtélyben esik a legtöbb szó, de számtalan
példát találhatunk Budában is. Ilyen immateriális érzés van a pécsi főreál fényképében (illetve
Bébében, aki a képet nézi), vagy az Erzsébet híd látványában, amely állandóan változik, miközben
maga a híd és annak környezete változatlan marad. (Vö. B 73 skk., 200)

52

tiszatáj

ról.13 Ezt a – számomra egyébként igen meggyőző – felosztást szeretném most saját célunknak megfelelően átalakítani. A fölsoroltak közül kép 1-nek nevezem mindazt, amit
a fenomenológiai realizmus képes közvetlenül megragadni és alapanyag gyanánt a további
építkezése során felhasználni. Ide tartoznak a 3. és 4. csoport alcsoportjai. Kép 2 alatt értem a tervrajzokat és a – Mitchell által külön alcsoportként nem említett – térképeket.
Kép3 paradigmái a festmények (vagy a szobrok), de egy regényben (főképpen Ottlik regényeiben) sokszor hasonló funkciót tölthetnek be az érzékelhető emlékek, a fantazmák, az
álmok, a leírások, az ideák, sőt néha még egy-egy különösen gazdag metafora is.
Kép1
Próbáljuk most végiggondolni, mennyiben képszerűek az Ottlik, s általában a fenomenológiai realizmus által lajstromozni kívánt élmények. Az érzéki benyomások többsége, nevezetesen a vizuális benyomásaink – mivel a tapasztalataink döntő többségére a szemünk
segítségével teszünk szert – szükségképpen képi természetűek. De szinte mindig (kivéve
néhány auditív élményt) tartalmaznak valamilyen képi komponenst a nem-vizuális benyomások is: azért, mert a látás az egyetlen olyan érzékünk, amely képes dolgokat elénk
állítani, az összes többi érzékszervünk pedig csupán dolgok tulajdonságairól, megnyilvánulásairól, változásairól tudósít. 14 Magyarán, nem tudunk fölfogni ízt önmagában, csak
mint valaminek az ízét, tapintásérzetet önmagában, csak mint valaminek a taktilis tulajdonságát, szagot önmagában, csak mint valaminek a szagát, s talán még hangot sem önmagában. (Bár kétségkívül a hallásérzeteink képesek leginkább megállni a saját lábukon.
Gondoljunk arra, hogy egy dallamot hallva nem mindig érzünk halaszthatatlan késztetést
– úgy ahogyan a szaglás, a tapintás vagy az ízlelés esetében – a hang forrásának azonosítására. Továbbá fontoljuk meg, hogy a hangok, akkordok, dallamok esetében hajlunk a leginkább azt feltételezni, hogy ezek nem csak az elsődleges anyagi hordozójuk által léteznek
– mondjuk, egy hangszeren megszólaltatva –, hanem attól függetlenül, és azt megelőzően
is; mondjuk a kottában vagy a zeneszerző fejében.)
Mi a helyzet az élmények másik forrásával, az érzésekkel? Tudjuk, hogy ezek ön magukban megragadhatatlanok, s hogy megközelítésükre csupán egyetlen lehetőségünk
van: ha megkísérljük őket valamilyen érzéki tapasztalat segítségével előhívni vagy körülírni, ha a megjelenőn keresztül rájuk mutatunk. A „levegős labirintus”-érzés csupán a pécsi főreál fényképén (és néhány hasonló képen) keresztül közelíthető meg. (B 13, 74 skk.)
Szebek kamaszkorának alapérzése csak valamilyen muzsika által. (Hű 255) Medve iskola
előtti világának „valamilyensége” – az, ahogyan még a rosszat és csúnyát is átölelte a jó és
szép – csupán Haris köz emléke által, valahogy így: „Tágasság. Nagy levegő. Csodálatos
zengés, izgalom. A Haris köz jutott az eszébe. Hiába volt valami olyan szűk, ronda és barátságtalan, mint akár ez a fogda vagy a porta amott, mégsem volt semmilyen. A fogorvoshoz mentek anyjával a Haris közbe. Boldogság? A Ferenciek tere, a Kígyó tér, a Koronaherceg utca, az egész környék barátságos volt, szerette: a Haris köz éppen a barát-

13

14

W. J. Thomas Mitchell: Mi a kép? Ford.: Szécsényi Endre. In: Kép fenomén valóság. Szerk.: Bacsó Béla. Kijárat, Bp., 1997. 340.
Hans Jonas: A látás nemessége. Ford.: Menyes Csaba. In: Fenomén és mű. Szerk.: Bacsó Béla.
Kijárat, Bp., 2002. 116.

2008. szeptember

53

ságtalan semmilyenségével tűnt fel élesen. Kopár kis nagyvárosi sikátor. Se üzletek, se
eleven kirakatok; szűk, kanyarodik, esős, vizes járda; nagy szürke házak, irodák, rácsok,
vasredőnyök; félemeleti raktárak, hátsó irodahelyiségek. Fájt a foga, és szurkolt, izgatott
volt. Aztán erre nem is emlékszik, kihúzták-e? Fájt-e? Csak a Haris közre, az összehajló
komor bérpalotákra, esős balkonokra. Az esemény, a hozzá tartozó történet: nem volt
fontos. Elfeledte! De az a perc, amikor végigmentek a Haris közön, az egésznek az éghajlata, zenei hangneme, légköre, a leve és a lényege – amire nincs szó, nincs még fogalom –,
az megmaradt.” (I 237)
Ugyanott vagyunk tehát, ahol az imént. Az érzések megjelenítéséhez érzéki tapasztalatra van szükségünk, az érzéki tapasztalat pedig – ezt már tudjuk – döntő mértékben
képi. Maradtak még benyomásokból és az élményekből táplálkozó, ezek között elhelyezkedő, köztes mentális állapotok: képzetek, gondolatok, emlékek, vágyak. Ezek közül – valamilyen apriorista ismeretelméleti álláspont mellett elköteleződve – legföljebb csak
a gondolatok tekinthetők többé-kevésbé érzék-függetleneknek, de még Kant is szükségesnek tartotta olvasóit arra figyelmeztetni, hogy a gondolkodás szemlélet nélkül vak.15
Ha ez a gondolatmenet helytálló volt, akkor meg kell találnunk Ottlik műveiben azokat
a leírásokat, melyek képszerűek. Továbbá, ki kell tudnunk mutatni, hogy írásiban jóval
több a kép1, mint azoknál, akiktől idegen a fenomenológiai realizmus.
Azonnal neki is fogok, csak előbb, hadd mentegetőzzek egy kicsit. A fenomenológiai
szemlélet nem eredményez szükségképpen gyökeresen új formavilágú regényt, mivel nem
a formát, hanem a „szubsztanciát” definiálja újra. A regény alighanem azzal az előfeltevéssel született meg, hogy léteznek elbeszélhető és elbeszélésre érdemes történetek, s ezek
adják az írás anyagát. A fenomenológiai realizmus szubsztanciája azonban nem a történet,
hanem az elbeszélő birtokában lévő élményatomok sokasága. Annak érdekében, hogy ezek
bemutathatóak és egyetlen regényben integrálhatóak legyenek, számos író, Joyce-tól
Kunderáig, különféle formai újításokkal kísérletezett, ám ebből még korántsem következik, hogy a fenomenológiai szemlélet számára a hagyományos regényforma teljes egészében használhatatlan. Amint erről már szó esett, az élményatomok is beletorkollhatnak – s
legtöbbször bele is torkollnak – egy olyan tapasztalatba, mely éppen annyira objektív,
mint a magábanvalóként elgondolt világ percepciója; és az sem kizárt, hogy az élményekből végül egy ahhoz hasonló szerkezetű, lineáris elbeszélés szövődjön össze, mint amilyennel a 20. század előtti regényekben legtöbbször találkozunk. Így aztán előfordulhat,
hogy egy fenomenológiai szemlélettel írt regény semmiféle különbséget nem mutat a hagyományos regényformához képest.
S ne feledkezzünk meg arról sem, hogy a széppróza mindig érzéki-képi. Éppen az különbözteti meg az értekezéstől, hogy nem fogalmakkal dolgozik, hanem leírásokkal, elbeszélésekkel, metaforákkal stb., röviden képekkel és képsorokkal.
Hangsúlyozva ezeket a fenntartásokat, most már hozzáfoghatunk a bizonyítandóhoz.
Először hadd idézzek két olyan passzust, melyben Ottlik feketén-fehéren elmondja, megerősíti, amiről eddig beszéltem. „Az író sohasem mások kérdéseire felel. És nem körülbelül, röviden, nagyjából. És nincs véleménye: nem absztrahál, hanem konkretizál. Nem
értelmez, hanem ábrázol. Visszaállítja a szemléletes állapotot, ahonnan a vélemények
eredtek.” (P 203) „Both Benedek festő, tehát mint néző így, lépésről lépésre, így rakja ösz15

Immanuel Kant: A tiszta ész kritikája. Ford.: Kis János. Ictus, 1995. 106.

54

tiszatáj

sze a dolgokat; ágy, ablak, szoba, anya, lakás, Terka néni, lépcsőház, utca, híd, tér, Dunapart, Buda.” (Mi 98)
Második lépésként hadd hívjam fel a figyelmet néhány olyan szakaszra, melyekben
a valóság képként jelenik meg a szereplők előtt. „A valóság elrajzolt” – mondja Iván a La
Concepciónban (C 199); elrajzolt azonban csak az lehet, ami kép vagy legalábbis képszerű.
A Virrasztókban Cholnoky szeme „részegen fényképezi” a világot (Vi 336). Damjáni recehártyáján rögzítve, képekként őrzi szülőföldje pillanatait és a régi Budapest utcatorkolatait, térszegleteit. (R 362) Olit A drótszemüvegben két-három vonással rajzolta üdére
a természet. (Dr 261) Halász Péter, Bébé és Alisz úgy állnak egy percig tehetetlenül, „mint
egy elszakadt film megdermedt utolsó előtti kockája”. (Há 96 sk.) A félig alélt Medve (miután Varjú hasba rúgta) úgy látja maga körül a világot, mint egy némafilmet. (I 136)
A Budában pedig belefényképeződik az iskola kertjének látványa, miközben a kórházba
támolyog. (B 43) Ottlik képébe az Eskü út és az Apponyi tér sarkáról „belerajzolódik”
a Karinthy halálát közzétevő rikkancsok panaszszava. (P 228) Hunyady Sándor, az idősebb
írótárs „az emberi szem objektivitásával nézi a változó világ feltűnő pontjait, felkiáltójeles
látványát”. (P 132) S ha ez még mindig nem elég, akkor, ultima ratióként, hivatkozhatunk
végül az ingyen mozi metaforájára, mely az író egész életművét átszövi és döntő mértékben meghatározza.16
Mindezt persze vissza lehet utasítani arra hivatkozva, hogy Ottlik csupán egy bevett
toposszal élt a fölsorolt helyeken. De nem sok-e egy kicsit ebből a toposzból? S nem volt-e
Ottlik túlságosan nagy író, ahhoz, hogy ennyiszer éljen ezzel a másoktól ráhagyott, elnyűtt
képpel?
Végezetül nézzük, meg hogyan működik mindez a „gyakorlatban”: hogyan lajstromozzák Ottlik hősei azokat a képeket, melyekre később elbeszéléseiket építik föl. „Látta a várost törpenézetben, ülepmagasságból. […] Gurultak lefelé az újvilág utcába. Megálltak
a kirakatoknál. Szivarok, képeslapok. Műlábak, művégtagok. Fűszeres, lépcsőház, gyerekszoba: s minden törpenézetben, fű és szőnyegközelben. Az utca páratlan oldala az ő világuk volt, az itteni gyerekekkel, boltokkal, domboldalra kapaszkodó kis mellékutcákkal.
A páros oldal, a széles utca nyugati fele, más gyerekekkel, más üzletekkel, más keresztutcákkal, majdnem idegen volt, rejtélyes. Ismeretlen kapualjak. […] De Jacobi az Újvilág
utca páratlan oldalán ment haza vacsorázni. Rugdosta a havat a Széna-piacon. Meg-megállt a kivilágított karácsonyi kirakatoknál. Szivarok, képeslapok. Műlábak. Mozi. Vég
selymek, occassio, nagy árleszállítás, ez unalmas volt. Gombok, százféle gombok, ezt ismerték mind. Katonaruhás koldus, harmonikával. Ilyen sok volt. Millner H. és Fiai – Szavatossággal Fest Tisztít. Újságárus állványa, ugyanezen a sarkon. Jacobi egy időben mindent elolvasott, amit talált. Kirajzszögezett újságok címszalagjait. A postaládán található
minden betűt. Aztán a nagy fűszeresbolt, és hazaért.” (M 411 sk.)
Bőségesen idézhetnénk még hasonló részeket szinte valamennyi Ottlik-regényből vagy
-novellából (olvassuk el újra a Haris köz imént már idézett leírását, vagy a szombathelyi
országútét a Budából [B 70 skk.]), s úgy vélem ezek a legjobb bizonyítékai annak, hogy az

16

A boldogság ízében megkíséreltem ezt igazolni. Ld.: 28 skk., 54, 188.

2008. szeptember

55

író valóban úgy szedte össze és rakta egymás mellé írásai „nyersanyagát” (Vö. B 357), mint
egy festő.17
Kép2
Térjünk most át kép2-re. A fenomenológiai realista az élményeket egymástól elkülönítve,
összefüggéseiktől tudatosan elvonatkoztatva teríti maga elé, s ezáltal egy olyan problémával szembesül, mely a hagyományos realizmus számára egyszerűen nem létezik: hogyan
lehetséges az élményeket pointilista módon úgy összekapcsolni, hogy végül egy nagyobb
értelemegységhez érkezzünk el?
Annak ellenére, hogy az író a józan ész rendjét – azt a történetet, mely látszólag önmagát mesélte el és azokat a magyarázatokat, melyeket maguk a tények tálcán kínáltak –
korábban már kétségbe vonta, mégsem marad minden segítség nélkül, és nem is járhat el
önkényesen. (Amint ezt korábban hangsúlyoztam: a fenomenológiai realizmus is a valóságot keresi, az események valódi rendjét, más kérdés, hogy ez a rend többé már nem
„odakint” van.) Az élmények ugyanis még ebben a mesterségesen atomizált állapotukban
is más élményekre való utalások sokaságát tartalmazzák, s szinte törekednek arra, hogy
újra egy történetben vagy másfajta rendben kapcsolódjanak össze.
Ez a törekvés – ha minden ellenállás nélkül engedünk neki – természetesen azt a veszélyt hordozza magában, hogy végül ugyanott találjuk magunkat ahonnan elindultunk,18
s ezt csak akkor tudjuk elkerülni, ha megtaláltuk azokat az új szempontokat vagy kérdéseket, melyek nyomán az élményatomokból újfajta utalások, kapcsolódások bontakozhatnak ki.
Az utalások és kapcsolódások két irányba terjeszkednek: időben, lineárisan és az így
rendezett atomok között ok-okozati viszonyokat feltételezve, vagy horizontálisan egymás
mellé helyezkedve, s a kapcsolódásaik által valamilyen hálószerű alakzatot fölvéve. (Illetve
lehetséges másféle elrendeződés is: megadhatjuk egy élménysokaság értelmét úgy is, ha
általános törvények segítségével deduktív magyarázatokba rendezzük őket, de ez már
[alighanem] szétfeszíti a regény kereteit [bármennyire lazává is váltak azok a 20. században], és esszévé vagy értekezéssé alakítja azt át. A 20–21. századi regényekben minden17

18

Találunk olyan leírásokat is – s ezekről sem szabad megfeledkeznünk –, melyekben nem vizuális
benyomásokat lajstromoznak az író hősei. Jacobi a repülőtéren hangokat „gyűjtöget”: „…részegségbe ringatta, hogy itt az anyanyelvén beszélnek vele. […] Kijárat. Bejárat. ’Az utasok kéretnek…’
Képzeld angyalom. Hagyd. Az anyja keservit.” (Mi 396) Medve pedig a szagokat próbálja számba
venni: „M. mélységes gyanakvással figyelte új környezetét, szimatolt, és valóban, leginkább a szagok, az új, idegen szagok figyelmeztették a hely baljós különösségére; ilyen szagú dolgok között,
gondolta, nem a rendes, szabályos sorsú emberek élnek, holott ő természetesen a rendes, szabályos emberek közé sorolta magát. A folyosók, a deszkapadló, a Bognár nevű tiszthelyettes és a hegyi levegő szagán kívül önmagán is érezte az idegen szagot, az egyforma, fekete posztóruhák szagát.” (I 33)
Vö. I 103: „… ha nem az időrend egymásutánjában mondom el a történteket, az elbeszélés menete, amely amúgy is hajlamos önkényes értelmezések felé terelődni, kikerülhetetlenül hamis
hangsúlyok, egyoldalú szempontok, esetleges, torz, részleges nézőszögek belekeverésével rendezi
el az anyagot; mert valamilyen – bármilyen, megszokott és ismert – rend mindig ráerőszakolja
magát a rendezetlen dolgokra, s talán éppen a lényeget sikkasztja el: a rendezetlen dolgok még
ismeretlen, valódibb rendjét.”

56

tiszatáj

esetre – ezt talán határozottan kijelenthetjük – csupán a lineáris és a hálózatos elrendezéssel találkozhatunk; Ottlik életművében bizonyosan.)
Lássunk egy-egy példát mindkét elrendeződésre; a lineárisra az inkább hálózatosan
felépülő Budából, a hálózatosra pedig az inkább lineárisan felépülő Iskolából. „Hogy viszszakerülni Budára miért volt csoda, és hogy a mohácsi hajón miért éreztem azt a szívem
mélyén, hogy mégis minden csodálatosan jól van, ami van: ehhez nem elég, ami történt –
hogy kibírtuk a kibírhatatlan négyszáz évet –, hanem kell hozzá az előttevaló gyerekkorból
tíz naptári esztendőnek a körülbelül negyvenezer felnőttkori év tartalmával felérő anyaga,
sőt kell a tudása az eljövendő éveinknek is. (B 16)
„… lerajzoltatta velem a főallét és a vesztibült a cím alá. Elégedetlen voltam az első
rajzzal, de nem szóltam semmit, mert Medvének tetszett. […] Nehezen ment. Könnyű azt
mondani, rajzoljam le a főallét, csak úgy. De szeretném tudni, hogy hogy a lópikulába?
Volt ott lámpaoszlop, pad, a középtáján egy kőből rakott kis emlékoszlopféle. Télen hó borított mindent, nyáron áttört a napfény a lombokon… […] Májusban, júniusban néha délelőtt egyik-másik óránkat kint tartották meg a kertben, így a szabadkézi rajzot többnyire.
Zsámolyokkal, rajztáblákkal vonultunk le, és a főallé platánjai, hársai alatt az emlékmű kis
gúláját rajzoltuk. Akkor zsávolyruhában voltunk, és nem tudom, miért, a sapkát legtöbben
megfordítottuk a fejünkön a rajzoláshoz. Most hűvösödő szél fújt lent, a szökőkút be volt
deszkázva, lobogtak a zászlók. Az emlékoszlop mögött egy elveszett gyalogösvény indult
lefelé, már benőtte a fű. Lejjebb, a teniszpályákhoz egy kicsit be lehetett látni. Meneteltünk a főalléban hóban, sárban, szabadságra, gyakorlatra. Fekete hajnalokon szállingóztak
be a tisztek a városból. Déltájt, másodnaponként, ment Schulze kifelé. Tavasszal vonult
végig rajta a menetoszlopunk egész napos gyakorlatra, ki a hegyekbe, a Hétforráshoz, az
Őzforráshoz, lépegettem, mint a hintázó gálya egyik bordája, verődtek a kulacsok a csípőnkhöz. Jártuk ezt az utat tizenhatezer éve…” (I 285 sk.)
Mivel kép2 a horizontális elrendezés eredményeképpen rajzolódik ki, legalább néhány
mondat erejéig ki kell térnünk a hálózatos gondolkodás sajátosságaira (a lineáris építkezést amúgy is jól ismerjük a klasszikus regényekből).
A hálózatos gondolkodás lehetőségét és létezését, csak manapság kezdjük tudomásul
venni, miközben a hálózat fogalmára épülve olyan nagyelmélet körvonalazódik, mely
a mikrobiológiától a szociológiáig és a művészetelméletig egyaránt felhasználható.19 Tanulmányozva ezt az elméletet, kézenfekvőnek látszik feltételezni, hogy nem csak a valóság,
hanem a gondolkodás is ölthet hálózatos formát, s hogy a természet és a társadalom hálózatainak bizonyos előnyei a gondolathálókban is megőrződnek. Aztán, ha megbarátkoztunk ezzel a hipotézissel, képesek leszünk másképpen olvasni olyan, eddig csak „töredékírónak” tekintett szerzőket, mint Nietzsche vagy Wittgenstein, és olyan zavarosnak vagy
félkésznek tartott regényeket, mint Diderot Mindenmindegy Jakabja és Musil Tulajdonságok nélküli embere. (vagy éppen Ottlik Budája). S talán többé már nem érzünk késztetést arra, hogy gondolataikat lekerekítsük és egyértelmű, hierarchikus logikai kapcsolatokba rendezzük. Éppen ellenkezőleg, rájövünk, hogy gondolkodásuk legfontosabb eredményei pontosan a hálózatos elrendezés által születhettek meg.20
19
20

Vö. Csermelyi Péter: A rejtett hálózatok ereje. Vince, Bp., 2005.
Mindazonáltal, el kell ismernünk, hogy igen távol vagyunk még a hálózatok ismeretelméletének
megalkotásától. Nem rendelkezünk a gondolathálók sajátosságainak kielégítő leírásával, sőt még

2008. szeptember

57

Az eszmetörténetet tanulmányozva az a benyomás alakulhat ki bennünk, hogy függetlenül a kortól s annak stíluseszményétől, mindig voltak olyan írók és gondolkodók,
akiket habitusuk nagy architektonikusan felépített művek megalkotására késztetett (például Arisztotelész és Kant), s olyanok, akik, éppen ellenkezőleg, csakis valamilyen laza
formában tudták és akarták megformálni gondolataikat; mint például Platón, Leibniz
vagy Kierkegaard. S ha ez a megállapítás érvényes a szépírókra is, akkor Ottlikot bizonyosan a második csoportba kell sorolnunk. Ékesen bizonyítja ezt az is, ahogyan olvasási szokásairól vall: „Tudnod kell – írtam [Rónay Györgynek – S. I.] –, hogy én nagyon rossz olvasó vagyok. Mohón, falánkul olvastam mindig. Alighogy belekezdtem egy könyvbe, továbblapoztam, itt is, ott is átfutottam néhány oldalt, hajszoltam, elhagytam az írót. […]
Mit beszélnek ezek itt a hetvenhetedik oldalon? Kettőt visszalapozok. Nem azt találom,
amit vártam. Mik az előzmények? Már lapozok, járkálok benne, előre-hátra, keresem
a neveket, tájakat. Az elejét utoljára olvasom el, a végét a közepén, a közepét háromszor
esetleg. Ezzel a gyalázatos módszerrel mégis mindent megtudok, de csak a jó regényről.”
(P 67 sk.)
Hogy az író ne csak olvasni, hanem írni is megtanuljon ezzel a „gyalázatos” módszerrel, egy egész életre volt szükség. Ha végigtekintünk az életművön, láthatjuk, ahogyan az
élményatomok és a képek összekapcsolásában mindinkább előtérbe kerül a horizontális
elrendezés a lineáris narráció rovására, s a folyamat végül a posztumusz regényben teljesedik be.
Mivel a Budát átszövő hálót korábban már igyekeztem pontosan leírni, 21 most csupán
a gondolatmenetünkhöz kapcsolódó konklúziót kívánom levonni. Egy hálózatnak nem
kell feltétlenül vizuálisan érzékelhetőnek lennie – egy regény csomópontjai (melyek lehetnek leírások, történetek, elmélkedések stb.) és kapcsolódásai (melyek létrejöhetnek
motivikus vagy tematikus hasonlóságokon, asszociációkon, azonos személyeken stb. keresztül) sem láthatók a szó szoros értelmében. Mindennek ellenére, mégis minden hálózat
arra késztet bennünket, hogy vizuálisan is ábrázoljuk.22 Ennek magyarázata, úgy vélem,
abban rejlik, hogy a hálózatok és a képek osztoznak két alapvető sajátosságukban. A képek, szögezi le Hans Jonas, minden más érzéki benyomástól különböznek abban, hogy
egyidejűként ábrázolnak egy sokrétű benyomáshalmazt, s hogy neutralizálják az érzéki
affektusok között fennálló kauzális kapcsolatokat.23 Ugyanezen sajátosságok a hálózatoknak is szükségszerű tulajdonságaik: csak akkor beszélhetünk hálózatról, ha egyidejűleg
vannak jelen a csomópontok és a kapcsolódások, s többé már nem beszélhetünk hálózatról, ha a kapcsolódások ok-okozati viszonyokká alakulnak át, mert az oksági kapcsolatok

21
22

23

amellett sem tudunk kétségbevonhatatlan érveket fölsorakoztatni, hogy valóban egy autonóm
gondolkodásmódról van szó.
Sümegi: I. m. 5. fej., s különösen az 5.6. alfej.
Úgy vélem ezért tartották elengedhetetlennek a Magyar Virtuális Enciklopédia megalkotói hogy
minden nehézség ellenére mégis megrajzoltassák a hálózatosan fölépített enciklopédiájuk térképét. – Ld.: Nyíri Kristóf: Enciklopédikus tudás a 21. században. In: Mindentudás egyeteme. 3.
Szerk.: Hitseher Mária – Szilágyi Zsuzsa. Kossuth, Bp., 2004. Valamint: www.enc.hu – S engem
is hasonló késztetés vezérelt, amikor megkíséreltem lerajzolni Buda térképét. – Sümegi: I. m.
290.
Jonas: I. m. 109.

58

tiszatáj

szükségképpen fölbontják a hálót, amikor lineárisan – egymáshoz képest előbbiként és
utóbbiként meghatározva – rendezik el a csomópontokat.
Mivel minden hálózat egyidejűséget követel és neutralizál, a hálózatok szükségszerűen
képszerűvé formálódnak. Ez és csak ez ad magyarázatot arra, hogy miképpen válhat
a Buda képpé,24 vagy legalábbis olyan regénnyé, melyet az író instrukciója szerint szigorúan
a képekkel analóg módon kell és lehet értelmeznünk: „… olyan regényt kellene írni, ami
hasonlít a városokhoz. Lehet járkálni, mászkálni benne; utcái, terei, hidai vannak; ahol
lehet ődöngeni, bámészkodni; rohanni elkésve találkára, vagy elbújni benne valahol; menekülni, örülni, sírni; eltévedni emitt, hazatalálni amott. Szóval olyan regényt, amiben
lakni lehet.” (Mi 97)
Kép3
Élményeink (kép1-ek) nem csupán összekapcsolódhatnak az önmagukban hordozott utalásaik által, hanem egy-egy nagyobb élménykomplexumban is egyesülhetnek. S ha, hasonlóképpen, a nagyobb élménykomplexumok is összeolvadnak diszpozicionális kapcsolataikon keresztül, akkor végül elérkezhetünk egy olyan élményszintézisig, mely minden élményatomot magába foglal. „Hát tegyük fel, hogy van az agyad mélyén, a lelked, szíved,
gerinced, gyomrod mélyén egy mindent összesítő Szigma érzés, ami hiánytalanul összefoglalja és egybeolvasztja a létezésed egészét” – mondja Szomor Miklós Cholnokynak, aki
kézséggel el is fogadja a föltevést. (V 130) S Bébé is ugyanerről beszél a Budában: „Az érzés, amiben benne van Buda és az eddigi életem, egyvalami, egyetlen dolog…” (B 10)25
Az élményszintézis kétféleképpen valósulhat meg: intuitíven és empirikusan. Az intuitív szintézis eredményeként létrejött képeket nevezem kép3/1-nek. Az író életművében három ilyen kép található: A Grynaeausék egykori házának kapubejáratát borító kövek látványa (M 410), Bébé álma az Oktogonról (B 9), és Szomor Miklós álma az őszi utcasarokról, ahol Szilviát várja (V 130). Pontosabban: Bébé álma már egy kicsit „látványra, összetevőkre” bontja az intuíciót (B 10), ami e nélkül csupán egy „egyszínű kobaltkékség, vagy
ólomszürkeség, vagy egy cselló egyik húrján meghúzott egyetlen cisz-hang” (uo.) lenne.
Továbbá második és a harmadik kép egy kicsit mozog, nem annyira állóképek, mint inkább, pár méternyi filmszalagok – ahogyan A Valencia-rejtély fogalmaz. (V 131)
Nem kép, de hasonlóképpen intuitív szintézis eredménye a Hamisjátékosokban leírt,
„egyetlen, vastag húron meghúzott gisz hang.” (H 221)26 S ez a példa egyszersmind arra is
figyelmeztet bennünket, hogy nem minden intuitív szintézis végeredménye kép. Egybehangzóan a hangok „önállóságáról” mondottakkal, elsősorban valamilyen auditív benyomás helyettesítheti a képeket.
Valamennyi fölsorolt kép (illetve hang) egyetlen egészként jeleníti meg birtoklója életét, de nem valamilyen induktív szintézis eredményeképpen, hanem a konkrét élményeket
24
25

26

Vö.: Korda: I. m. 27.
Elérkezhetünk ehhez a Szigmához, de nem hiszem, hogy szükségképpen el kellene hozzá érkeznünk. Szigma szükséges feltétele egy olyan nehézkedési pont, mely egyetlen egésszé szervezi az
életünket. Ha ezzel nem rendelkezünk, akkor könnyen megeshet – sőt valószínűleg inkább ez lesz
az eredmény –, hogy bizonyos élménykomplexumaink egymásnak ellentmondva megakadályozzák a teljes szintézis bekövetkeztét.
A kapukőnek is van zenéje: C-mollban van. (M 410)

2008. szeptember

59

maga mögött hagyva, s azokból csupán a lényeget lepárolva; egy előzmény nélküli reveláció által – ez volna az intuitív kép (kép3/1) definíciója.
Ezek a revelációk tökéletesek ugyan, de mégsem elégítik ki birtoklóikat. Bizonyára
azért nem, mert az intuitív képek életünk alapérzését ragadják meg, az érzések pedig
szükségképpen homályosak maradnak – legalábbis akkor ha az értelem szemével akarjuk
látni őket; s Isten tudja miért, de ezt akarjuk.27 „A regény, s azt hiszem, minden művészet,
az életről (valóságról? létezésünkről? világról?) való vízióinkat (intuícióinkat, látomásunkat, élményünket) a maga intenzív és sértetlen teljességében akarja megragadni, nem pedig összetevőire bontva, szempontok szerint értelmezve. Ezt azonban így közvetlenül,
az epikai eszközök mellőzésével a modern regény sem tudja megtenni.” (A regényről –
P 244)
De mit nyújthat akkor a modern regény? Megkísérelheti fölkutatni azokat az élményeket, melyeken keresztül az érzések fölragyoghatnak. Ezek a kísérletek azonban végül arra
kényszerítenek bennünket – alighanem azért, mert az élmények nem atomisztikusan elszigeteltek, hanem összekapcsolódnak –, hogy életünk élményanyagának egészét rakjuk
rendbe, alapérzésünk vezérlő csillagának útmutatását követve.
E folyamat eredményeit nevezem empirikus-induktív képeknek (kép3/2). Szigorúan tekintve csupán egy ilyen Ottlik kép van: az „Ablak”, de hasonló eljárással készült a „Hajnali
háztetők” című festmény is, mely nem a narrátor-festő életét próbálja megragadni, hanem
annak barátjáét, Halász Péterét. (Az utóbbi azért nem felel meg pontosan a definíciónknak, mert empirikus-induktív képet csakis a saját élményeink alapján festhetünk – más
élményeink nincsenek is –, s ezért a Hajnali Háztetők csak azt mutathatja meg, ahogyan
Bébé látta Halászt; ez pedig szigorún véve nem Halász életének szintézise, hanem, Bébé
Halászról megmaradt élményeinek komplexuma.)
Jobban megérthetjük kép3/2 funkcióját, ha egymás mellé állítjuk a két nagyregényt. Az
Iskola ugyanúgy élményatomok szintézisére törekszik, mint a Buda, de mégsem találunk
benne empirikus induktív képet. Minden bizonnyal azért nem, mert – amint ezt korábban
már megállapítottuk – nem horizontálisan-hálózatosan próbálja meg összeépíteni az élményeket, hanem inkább lineárisan, egy – vagy inkább több, összeszövődő – történetbe
belehelyezve. Ez a párhuzam világossá teszi, hogy az empirikus-induktív képek ugyanazt
a funkciót töltik be, mint a narrációk; olyan keretet teremtenek, mely összefogja és egyetlen
egész részeiként értelmezi az élményatomokat.
Némi vizsgálódás után könnyen észrevehetjük, hogy kép 3/1 és kép3/2 tiszta formában,
vegyítetlenül nem fordulhatnak elő. Az „Ablak” megszületését csak úgy tudjuk elképzelni,
hogy az induktív számbavétel végül átcsap egy intuíció vezérelte absztrakcióba és a részekből kiszámíthatatlan egész értelmének revelációjába. Hiszen azt nyilvánvalóan nem
gondolhatjuk, hogy Bébé szépen sorban ráfestegeti a vászonra Halászt, Júliát, a Billroth
batiszt (B 115), s Isten tudja, még mi mindent; éppen ellenkezőleg, sokkal valószínűbb,
hogy a képen nem lesz más, mint a kopár tűzfalak és a reggeli nap fénycsíkja (B 110). S az
intuitív kép sem lehet meg valamilyen empirikus hordozó nélkül: már a cselló egyetlen
húrján meghúzott gisz hang vagy a kobaltkékség is empirikus hordozók, az „Oktogon” pedig legalább akkora látványmennyiséget tartalmaz, mint az „Ablak”. Mindennek ellenére
27

A Hajónapló tengerészei amellett érvelnek, hogy ez egy jellegzetesen európai törekvés, s hogy talán jobb lenne, ha valahogyan képesek lennénk fölhagyni vele.

60

tiszatáj

kép 3/1 és kép3/2 különbsége mégis mindig megmarad, mert a forrásaik különbözőek és
egymásra visszavezethetetlenek: az előbbiek az életünket meghatározó alapérzés kifejeződései, az utóbbiak pedig olyan az élményatomokból erednek, melyeket aztán magukba sűrítenek és szintetizálnak.
Hogy miként viszonyul egymáshoz az intuitív és az empirikus-induktív kép, azt legalaposabban a Budá-t olvasva tanulmányozhatjuk. Az első fejezet bemutatja nekünk a Bébé
életét meghatározó alapérzést (az „Oktogon”-ban), majd rögtön ezután (a második fejezet
első mondatából) megtudjuk, hogy a festő nekifogott az „Ablak” című festménynek. Az
empirikus-induktív képnek végül ugyanoda kellene elérkeznie, ahol az intuitív kép már
eleve áll; Bébének úgy kellene összeraknia emlékeit, hogy azok a nagy vásznon egyetlen
egésszé egyesülve végül ugyanazt az érzést fejezzék ki, mint amit az „Oktogon”. A munka
egyik tétje az élmények értelmének megtalálása: ha az „Ablak” megfesthető, s valóban el is
készül, akkor Bébé élete értelmesnek mutatkozik – s nem csupán fölösleges viszontagságok puszta egymásutánjának (Vö. I 36 skk.) –, és az egyes élményatomok is magyarázatot
nyernek azáltal, hogy a helyükre kerülnek egy értelmes egészen belül. A másik tét az érzés
igazolása: ha az Ablakban is benne lesz ugyanaz, amit az „Oktogon” kifejez, akkor az
álomkép nem csupán egy véletlenül előállt benyomás, hanem valóban megjeleníti Bébé
alapérzését. Mert bármennyire is kétségbevonhatatlan egy reveláció, Bébé mégsem lehet
egészen biztos abban, hogy a ’79-es álomnak valóban igaza van. Hiszen érezte ő már azt is,
hogy „vesszen ki a világ!” (B 20, 74), s a Márta halálát követő évek is próbára tették az
álomkép sugallatát. Csupán az utolsó fejezetben váratlanul, s már Bébé számára is alig hihetően újra fölbukkanó boldogságérzés (most már egy másik képbe sűrítve) látszik mégis
megerősíteni az „Oktogon” igazát.
A Hamisjátékosokban leegyszerűsítve és néhány mondatba sűrítve olvashatunk
a kép3/1 és kép3/2 közötti kölcsönhatásról: „Ha megfoghatná, ha csak valami módon megfoghatná ezt a hangot… egészen tisztán hallotta. Egyetlen hang volt, egyetlen, vastag húron meghúzott gisz hang. Ha ilyen tisztán ki tudná fejezni… Vagy ha nem is tisztán, csak
akárhogyan ki tudná fejezni… Fülelt, szaglászott – mit tud kipólyálni az emlékezés megfogható részleteiből, de körültapogatta a megfoghatatlant is, mind az öt érzékével dolgozott. Figyelmének csápjai százfelé ágaztak már, és egyre osztódtak, szaporodtak; mindent
a felszínen tartott, ami érzékletes, vagy akár csak egyedül számára érzékletes, mert ez meg
igen fontos állványul szolgált az építkezéshez.” (H 221)
Nyilvánvaló, hogy vannak olyan képek Ottlik írásaiban, melyekről tipológiánk eddig
még nem adott számot: ezeket kép 3/3-nak vagy részleges képeknek nevezem. Először fölsorolok közülük néhányat a teljesség igénye nélkül. Ilyen kép a kilenc kínai rajza (Ki 160,
166), a nyelvkönyv képe a kisvárosról A Hegy Lelkében (He 142 sk.) vagy a „La Concepción” (C). Az Iskolából a trieszti öböl (I 47 skk.), a „Las Meninas” (I 29, 127, 219, 232),
a „Tulp tanár anatómiája” (I 27, 77, 193, 219, 319, 347), a patakról készült rajz (I 27) és
a hegyi forrás látványa (I 324), a porta és a Haris köz (I 236), vagy az éjszakai Dunán úszó
hajó a regény záró képében (I 355 skk.). A Minden Megvanból a repülőgépen olvasott újság régi város-fotói (M 390), vagy a Déli pályaudvar látványa, ahol az emigrációba induló
Jacobi egyetlen jó szót sem szólva otthagyta a szerelmét (M 391). A Valencia-rejtélyből
Gyulafehérvár emlékképe. (V 126 sk.) A Budából Bébé gyerekkori Budapestje (a levegős
labirintus – B 76), a gálya, melyen rabok eveznek (B 34), a szombathelyi országút (B 70

2008. szeptember

61

skk.), az Erzsébet híd és a Vérmező emlékképe (B 200 sk.), a Thegze utca (B 343), a forradalmi felvonulás látványa (B 277), az éjszakai megállóhely emlékképe (B 229 sk.), vagy
a képeslap a tengerparti sziklába vájt öbölről (B 217 sk.).
Valamennyi említett kép a szereplők életének egy-egy meghatározott időszakát, vagy
az életét meghatározó érzések egyikét sűríti össze és jeleníti meg. Egy esetben Ottlik el is
magyarázza nekünk miképpen történik ez: „Thegze utca. A főútnak ebben a mellékutcájában soha semmi dolgod nem volt; a hosszú évek folyamán alig-alig jártál benne; soha végig nem mentél rajta. Hogy milyen volt teljes általánosságban Monostor? Azt feleli: Ilyen.
Thegze utca. Valamit akar vele mondani. Nem azt, hogy ez az utca jól jellemzi egész Monostort. Nem. Nem is jellemzi. Mást akar vele mondani: Azt, hogy az utca neve, nem
a valóságos utca, pusztán a neve, ha kimondod, „Thegze utca”: összesítve tartalmazza számodra az egész monostori ottléted minden jó vagy rossz óráját: egybefogva az érzést, hogy
milyen volt helyi érdekű falusinak lenni ott, 24-től 54-ig. Thegze utca: semmire nem teszi
a hangsúlyt, és a maga mellékes-lényegtelen voltával feladata csupán a helyet, hogy Monostor, egyértelműen megjelölni, és hagyni, hogy a létfontosságú, más-más lényeges dolgaitokból összetevődjön egy kivehető általános alapérzés.” (B 343)
Az idézetből kitűnik, hogy a részleges képek egyaránt rendelkeznek empirikus-induktív és intuitív vonásokkal is: a „Thegze utca” azokból az élményekből épül föl, melyek Bébé
emlékezetében megőrződtek, de nem egyszerűen csak összesíti ezeket, hanem olyan értelmezéssel is ellátja őket, melyek pusztán az élmények összeadása, együttes szemügyre
vétele által még nem jöhetnének létre. Az empirikus-induktív számbavétel során egyfajta
„ugrás” következik be; ugrás egy olyan tartalom – az élmények mögött meghúzódó érzés –
megragadása felé, mely csakis intuíció által közelíthető meg. Azt hiszem, ugyanezt ta pasztaljuk, bármelyik fölsorolt képet vesszük is szemügyre.
Az imént csupán példákat hoztam (melyek száma még bőségesen szaporítható lenne),
de a részleges képeket nem is lehetséges pontosan számba venni, mert gyakran elmosódik
a határvonal a képatomok és a részleges képek között, s esetről esetre kell eldöntenünk,
hogy az adott kép csupán a maga egyediségében jelenik-e meg, vagy összesűrít egy olyan
többletet is, mely alapján kép3/3 alá sorolhatjuk be. Mondjuk, Jacobi Déli pályaudvarát az
induló vonattal és a mellette toporgó két tétova emberrel tekinthetjük egy képatomnak
a sok közül, de értelmezhetjük úgy is (én ezt tettem), hogy az idegenség és az ebből fakadó
kegyetlenség érzését fejezi ki.
Hasonlóképpen vita tárgyát képezheti, hogy egyes képek a fölsoroltakból nem inkább
intuitívak-e. A La Concepciónt, a kilenc kínait, a nyelvkönyv fotóját, vagy éppen A Drótszemüveg képét a Dunáról és a sirályokról28 valóban fölfoghatjuk úgy is, mint amelyek az
őket tartalmazó novellák egészét kívánják egyetlen intuitív képbe összefoglalni. De lehetséges Ottlik önéletrajzi terének részeiként is értelmeznünk ezeket, s ebben az esetben már
úgy találjuk, hogy inkább csak egy-egy komponensét mutatják be a nagy, mindent átfogó
érzésnek. A nyelvkönyv fotója azt, ahogyan a valóságot mi magunk konstituáljuk; a kilenc
kínai azt, ahogy újrarendezzük az élettörténetünket (esetleg azt, ahogyan a játék iránti
szenvedélyünkben megnyilvánul az életszeretetünk); a sirályok az ember mélységes és
szinte feloldhatatlan magányának a sűrítményei; a La Concepción pedig, éppen ellen -

28

„Inkább csak a kép maradt meg bennem élesen: a híd, a jégtáblák, Ernő, és a sirályok.” (Dr 263)

62

tiszatáj

kezőleg, annak a csodának, mely által mégiscsak találkozhat egymással két magába zárt
monasz.
A részleges képek, majdnem mindig fogalompótlékként is szolgálnak. Az irodalom és
egyáltalán a művészet alighanem mindig fogalmak nélkül akar boldogulni – episztemológiai nézőpontból, vagyis valamilyen sajátos tudásfajtaként szemügyre véve, éppen ez lehetne a definíciójuk – Ottliknál azonban jóval erőteljesebb ez a törekvés, mint általában:
a fogalmak szférájából való elemelkedés nála deklarált művészi program – szinte minden
művében szó esik erről, de „legsűrűbben” talán a Hajónaplóban. A részleges képek e program eszközei. Azért képesek maguk mögött hagyni azokat a „kizárólagos és terméketlen
igazságokat” melyeket az értelem megismer (P 63), mert lehetővé teszik, hogy az érzések
beáramoljanak a tapasztalat képeibe. A „trieszti öböl” azért lehet több mint a szorongás,
a vágyakozás és a remény fogalmainak ötvözete; a „szombathelyi országút” azért lehet több,
mint amit „az elhagyatottság legmélyén megjelenő vigasz”-mondat jelent, mert a képeket intuitív módon megformálva valamilyen érzésekből fakadó többletértelemhez ugrottunk át.
Végül említsük még meg, hogy a részleges képeket gyakran pótolják műalkotásokra
történő hivatkozások. A Hamisjátékosok „Don Giovanni”-utalása (H 220, 221), a „Bolygó
hollandi” operaelőadása a Hajnali háztetőkben (Há 36, 57), a „Valencia” című tangó, Pascal és Schopenhauer könyvei az Iskola a határonban (I 288), vagy a „Serpolette” című regény (B 21, 67 skk. 71, 92 sk. 94 skk.), s számtalan példát sorolhatnánk még Vernétől
Beethovenig, egyaránt valamilyen érzés sűrítményei, s egy-egy hosszabb leírást vagy fogalommagyarázatot helyettesítenek éppen úgy, mint a részleges képek.
Végezetül vessünk egy pillantást arra, hogy miként közelíthetjük meg Ottlik életm űvét
a bemutatott szempontot alkalmazva. Kiindulhatunk abból, hogy a korpusz önálló egységekből épül föl, s ekkor egy olyan teleologikus folyamatként láthatjuk, mely a Budában
teljesedik be, s mely a korábbi szakaszokban különböző képtípusokból és képtípus-kombinációkból összeszőtt hálókkal kísérletezett.
A folyamat kiindulópontja a fenomenológiai realizmus következtében kialakult szemlélet, mely a próza nyersanyagának a közvetlenül adott kép- és élményatomokat tekinti.
Ez az axióma már a legelső vállalt novelláiban arra készteti az írót, hogy valamilyen hálózat megalkotása felé tapogatózva keresse a számára megfelelő formát. Ebbe az irányba
mutat a lineáris időrend gyakori figyelmen kívül hagyása és különböző idősíkok egymás
mellé állítása (A Hamisjátékosokban és a Hűségben); az idő „kimerevítése”, s egy meghatározott időtartam történéseinek és átélt élményeinek horizontális szemügyre vétele
(A Hegy Lelkében vagy a Hét percben); több narrátor szerepeltetése és elbeszéléseik egymásra vetítése (A Drugeth legendában és a Vegyészekben); az epikus formától idegen értekező betétek betoldása (A Hegy Lelkében és a Hűségben); és az olyan képek szerepeltetése (A Hegy lelkében, a La Concepciónban vagy A drótszemüvegben), melyek a késői
művek (Minden megvan, A Valencia-rejtély, Buda) intuitív képihez hasonló feladatot
látnak el: részekből nem összeilleszthető, egyetlen egészként prezentálják novelláik tartalmát.
Most tárgyalt szempontunkból is igen figyelemre méltó kísérlet a Szebek című publikálatlan regénytöredék (valamikor ’48 és ’52 között keletkezett, a Továbbélők után),

2008. szeptember

63

melyben az író valamennyi felsorolt eljárást koncentráltan alkalmazza.29 S talán éppen ez
ad magyarázatot a próbálkozás sikertelenségére: a (félkész) végeredmény túlbonyolított
lett, a regénytechnikai fogások pedig ilyen mennyiségben alkalmazva öncélúnak tűnnek.
Az életmű végéről visszatekintve világosan látszik, mi kellett volna még a próbálkozás sikeréhez: egy ahhoz hasonló háló megalkotására irányuló tudatos törekvés, mint amilyen
a Budában található; ebben bizonyára értelmet kaptak volna a fölsorolt eljárások, és elrendezhetővé válhattak volna a különböző idősíkokból származó, de egyszerre jelenlévő élményatomok.
Bármennyire jelentősek is a fölsorolt eljárások, a „mozi” metaforájának gyakori felbukkanása (He 151 sk. Hű 240, Sz) mégis arra figyelmeztet bennünket, hogy a korai epikában a lineáris elrendezés dominál, hogy képatomok itt még nem ahhoz hasonló nagy,
mindent magába foglaló festménnyé állnak össze, mint amilyen az „Ablak”, az életmű
utolsó alkotásában, hanem inkább mozgóképekké.
A Hajnali háztetőkben találkozunk először empirikus-induktív képpel, s azzal a gondolattal, hogy az elbeszélés végül egy képpé sűrűsödik össze. A kisregényben elmesélt
történet értelméről ezt mondja Bébé: „Afféle dokumentumgyűjtemény egy képhez. Ha
Giacondáról, vagy, teszem azt, Tizian Kesztyűs férfijáról ránk maradhatott volna egy skatulyára való amatőr fénykép vagy a hangjuk magnetofonszalagon vagy egyenesen néhány
tekercsnyi színes hangosfilmfelvétel, a mesterek vászna mellett bizonyára volna némi érdekessége annak is, hogy levetíthetünk egy-két ilyen töredékes, a modellek valóságos életéből vaktában megőrzött Technicolor 3 D hangosfilmkockát.” (Há 15) A kisregény egy
hangosfilm tehát, vagy inkább több filmecske, ám e filmek értelmét az adja, hogy beletorkollnak egy festménybe. Sőt, mivel a festmény a mű fikcióján kívül nem létezik (ellentétben, mondjuk, a La Concepción című novella címadó festményével), helyesebb talán azt
mondanunk, hogy magának a mozgóképszerű elbeszélésnek kell végül „megfestenie” a képet. (Más lapra tartozik, hogy Dömölky János filmjéhez később elkészült a Hajnali Háztetők című festmény is.)
Az Iskola a határonban is találunk egy mozi-jelenetet (I 257 skk.), melynek hasonló
szimbolikus jelentést tulajdoníthatunk, mint a novellák és a regénytöredék mozijainak, de
emellett számos olyan kép is megjelenik a regényben, melyek a mű vagy legalábbis egyes
aspektusainak vizuális szintézisét nyújtják.
A regény másik fontos újítása a részleges képek nagyszámú alkalmazása. Intuitív és
empirikus-induktív képeket viszont nem találunk. Az utóbbit – amint ezt fönt már megállapítottuk – a narráció helyettesíti, az előbbi pedig talán azért nem volt beilleszthető
a regény szerkezetébe, mert képatomok lineáris összekapcsolása dinamizálva, változásaikat
nyomon követve ragadja meg az elbeszélők életét, az intuitív képek pedig mindig egy statikus állapot retrospektív szemügyre vétele nyomán születnek meg. Az Iskola részleges
képeinek azonban igen erős az intuitív töltete, gondoljunk a hegyek látványára, melyeket
Medve az ablakon kihajolva bámul; a trieszti öbölre; a Las Meninasra; Bébé hajnali folyosójára; a hóesésre; a főalléról készült rajzra vagy a hajóra. Ezek képek az elbeszélők életének egy-egy korszakát világítják meg vagy foglalják össze, s ebből a szempontból úgy tekinthetünk rájuk, mint korlátozott-intuitív képekre. (Ezek lehetnének tehát a kép3/3/1-ek,
de nem hiszem, hogy szükséges tovább bonyolítani a felosztásunkat.)
29

Vö. Sümegi: A boldogság íze. 4.1. fej.

64

tiszatáj

A lineáris elrendezés dominanciájából adódóan az Iskola a határon hálózatos rendjét
annak ellenére sem könnyű észrevenni, hogy az író néhányszor nyomatékosan figyelmezet
bennünket: az élményanyagot nem lehet csupán a lineáris elrendezés segítségével értelmezni: „… mindez, s még sok más is, amit majd el kell mondanom, egyszerre volt érvényes, egy időben.” (I 102) „A három év például egyáltalán nem telt el, hanem van; minden
pillanata áll egy helyben, kivetítve a mindenség ernyőjére, szélesen, mint egy divergens
sugárnyaláb metszőpontjai szferikus felületen. Az árnyékszék deszkafalán porszem rakódott porszemre …” (I 120) Ha nem siklunk el ezek fölött a mondatok fölött, könnyebben
észrevehetjük, hogyan csúszik össze, és kerül egymás mellé a három év anyaga, s arra is
felfigyelhetünk, hogy Ottlik a rendelkezésre álló atomokból több elbeszélést is komponált,
de úgy, hogy ezek nem elkülönülnek egymástól, hanem inkább fedésbe kerülnek, mert
ugyanaz az élmény legtöbbször több történetnek is részét képezi.30
A Valencia-rejtélyben és a Minden megvanban már éppen olyan funkciójú intuitív
képeket láthatunk, mint amilyet majd a Budában. (Birtoklójuk életének értelmét ragadják
meg.) S a novellában ezen kívül is minden megvan: részleges képek nagyszámban, és ahhoz hasonló élménykeresés, -gyűjtés és -rendezés, melynek eredményei a Budában végül
a nagy vászonra kerülnek föl.
S végül – ahogyan ezt korábban már láthattuk – a posztumusz regényben az egész
bemutatott arzenál egyszerre és szerves egységbe integrálva kerül bevetésre. Az életmű
utolsó alkotása egyetlen képként értelmezi önmagát. S ez igen jelentős változás a korábbiakhoz képest, mert itt a kép már nem csupán valaminek a szimbóluma vagy emblémája,
s nem is csupán arról van szó, hogy elmeséljük egy kép történetét (igaz, erről is szó van),
hanem maga a regény válik képpé. Ha az író önértelmezését elfogadjuk, akkor valahogy
úgy kell a szövegre tekintenünk, mint ahogyan egy képet veszünk szemügyre.
Nem kell azonban feltétlenül egymást követő önálló művek sorozataként tekintenünk
az életműre. Kiindulhatunk abból is – ahogyan ezt már korábban is tettem –, hogy a korpusz egyetlen egész. Ebben az esetben úgy jelennek meg számunkra a posztumusz regényt
megelőző művek, mint olyan bővítmények, melyek a Buda narrátorának (Ottlik-Bébének)
egyes életszakaszait vagy életproblémáit vizsgálják meg alaposabban: a posztumusz regény – mondhatni – bekebelezi a többi művet, a többi novella és regény a hálózat alapszerkezetét nem módosítja, csupán újabb elemekkel és csomópontokkal egészíti azt ki.
E kiindulópontot alkalmazva a bemutatott képfajtákat – főképpen a Buda körvonalazott
értelmezésének tapasztalataira támaszkodva – úgy definiálhatjuk, mint egy háló különféle, eltérő funkcióval rendelkező részeit.
Egy hálózathoz nincs szükség egyébre, mint elemekre és kapcsolatokra az elemek között. (Ha egy elemnek sok kapcsolata van, akkor csomópontnak nevezzük.) A „kapcsolatok”-ból pedig elegendő, ha kétfélét különböztetünk meg – állítja Csermelyi Péter: erőset
és gyengét. Az erős kapcsolatok (kölcsönhatások) azok, amelyek definiálnak egy adott
hálózatot.31 Gyengének pedig akkor nevezünk egy kapcsolatot „ha hozzáadása vagy el vétele nem befolyásolja statisztikailag kimutatható mértékben a hálózat külső paramétereinek átlagértékét”.32
30
31
32

Vö.: I. m. 4.2. fej. 130 skk. 142 skk.
Csermelyi: I. m. 109.
I. m. 110.

2008. szeptember

65

Annak érdekében, hogy ezek a meghatározások egy regényre vagy egy novellára is
pontosan alkalmazhatóak legyenek, egy kicsit át kell őket fogalmaznunk. A csomópontok
és az erős kapcsolatok a mű olyan részei melyeknek megsemmisülése (a regényből vagy
a novellából való kiemelése) esetén a mű többé már nem marad az, ami volt; az elemek és
a gyenge kapcsolatok pedig olyan részek, melyeknek megsemmisülése után a mű még továbbra is az marad, ami volt.
Képzeljük el, hogy valamilyen kataklizma következtében már csak egyetlen példány
maradt az Iskola a határonból, s ebből is ki akar tépni néhány lapot egy barbár rongáló.
Bizonyára mindannyian meg tudnánk jelölni – persze csak interpretációnktól függően –
néhány olyan történetet, személyt vagy leírást, melyeknek hiánya – úgy éreznénk – még
nem vonná maga után a regény megsemmisülését. A magam részéről például, ha már
mindenképpen meg kellene csonkítani a művet, hajlamos lennék föláldozni minden Balabán tiszthelyettesre vonatkozó mondatot, de akár még Gereben Énokot, sőt talán még
Varjút is. Ám vannak olyan részek is, melyek kiemelhetetlenek a műből. Ha az utolsó fejezetet szakítanánk ki, vagy Szeredy történetét Barikáról, vagy Medve fogdabeli elmélkedéseit, akkor a regény elvesztené az értelmét; úgy értve, hogy éppen annak az interpretációnak a lehetősége szűnne meg, melyet a sajátomnak tekintek. S tegyük még hozzá az elmondottakhoz, hogy nem csak a csomópontok és az erős kapcsolatok kiszakítása pusztítaná el a művet, hanem az is, ha az elemek és a gyenge kapcsolatok eltávolítása túllépne
egy kritikus határon. Először Balabánt „tépjük ki”, aztán Szabó Gerzsont, aztán Drághot;
először a reggeli torna leírását, aztán a kincstári sétáét, majd a zuhanyzásét stb. s egyszer
csak azon kapjuk magunkat, hogy a regény elveszítette az értelmét, többé már nem az,
ami volt, hiába maradtak meg a csomópontjai és az erős kapcsolatai.
Ha korábban megkülönböztetett képeket egy hálózat részeiként próbáljuk meghatározni, a következő eredményhez jutunk.
A képatomok (kép1) alkotják a hálózat elemeit.
A részleges képek (kép3/3) a csomópontok, azaz a sok kapcsolattal rendelkező elemek.
Kép2 magának a hálózatnak a képe külső nézőpontból és egyetlen egészként szemügyre véve.
Az intuitív képek (kép3/1) nem részei a hálózatnak, de ezek adják azt az előzetes szempontot, amely alapján a hálót létrehozták.
S maradt végül az empirikus-induktív kép (kép3/2). Ezt tekinthetjük úgy is, mint a hálózat (kép 2) szimbólumát vagy emblémáját. (Mondhatjuk, azt hogy az „Ablak” azonos
a Buda című regénnyel, pontosabban azzal a hálózattal, ami a Buda című regény, ám ez
nem jelenthet a szó szigorú értelmében vett azonosságot, hiszen a regény mégsem kép.)
De kiindulhatunk abból is, hogy maga az „Ablak” is része a regény hálózatának, hiszen
róla is éppen olyan leírásokat kapunk a regényen belül, mint más csomópontokról, s éppen úgy kapcsolódik más csomópontokhoz és elemekhez, mint bármely másik „átlagos”
csomópont. Ha kép3/2-t a hálózaton belül próbáljuk elhelyezni, akkor eredményül egy
úgynevezett csillaghálót kapunk; egy olyan hálót, melynek van egy olyan főcsomópontja
– ez maga az empirikus-induktív kép, esetünkben az „Ablak” – amivel az elemek és csomópontok többsége kapcsolatban áll.33
*
33

Vö. I. m. 86.

66

tiszatáj

Miközben Ottliknak vagy hőseinek nyelvkritikai megjegyzéseit olvassuk,34 eseteg még
az is eszünkbe juthat, hogy az író inkább festő vagy zeneszerző lett volna – mint Bébé és
Jacobi –, csak talán nem tudott elég jól rajzolni-festeni és botfülű volt. Azt remélem azonban, hogy menetközben („solvitur ambulando” – vö. P 187) világossá vált: szó sincs erről.
Inkább egy olyan párbeszédnek lehetünk szem és fültanúi, melyben a nyelv és a kép felváltva reflektálnak egymásra, s így próbálnak megmutatni valami olyat, amivel egyedül
sem az egyik, sem a másik nem boldogulna.

O TTLIK G ÉZA HIVATKOZOTT MŰVEI
B = Buda. Európa, Bp., 1993.
C = La Concepción. In: Hajnali háztetők–Minden megvan. Európa, Bp., 1994.
D = Drugeth-legenda. In: Hajnali háztetők–Minden megvan.
Dr = A drótszemüveg. In: Hajnali háztetők–Minden megvan.
H = Hamisjátékosok. In: Hajnali háztetők–Minden megvan.
Ha = Hajónapló. In: Hajónapló, Magvető, Bp., 2005.
Há = Hajnali háztetők. In: Hajnali háztetők – Minden megvan.
He = A hegy lelke. In: Hajnali háztetők–Minden megvan.
Hé = Hét perc. In: Hajnali háztetők–Minden megvan.
Hű = Hűség. In: Hajnali háztetők–Minden megvan.
I = Iskola a határon. Magvető, Bp., 1959. (kilencedik kiadás)
Ki = Kilenc kínai. In: Hajnali háztetők–Minden megvan.
M = Minden megvan. In: Hajnali háztetők–Minden megvan.
Mi = Miért Buda? In: Hajónapló.
P = Próza. Magvető, Bp. 1980.
R= A rakparton. In: Hajnali háztetők–Minden megvan.
Sz = Szebek. OSZK Kt. 428/242.
SzP = Szántó Piroska kukoricái. In: Az elbeszélés nehézségei, Ottlik olvasókönyv. Szerk.: Kelecsényi
László. Holnap, Bp., 2001.
V = A Valencia-rejtély. In: Hajónapló.
Ve = Vegyészek. In: Hajnali háztetők–Minden megvan.
Vi = Virrasztók. In: Hajnali háztetők–Minden megvan.

34

A legfontosabb dolgokról nem tudunk beszélni, vagyis gondolkodni sem”– mondja az író a Vigília
körkérdésére válaszolva. (P 213) „Természetesen még jobb lenne mutogatással megpróbálni, hadonászással, ülepen-billentésekkel, visítással, vállveregetéssel. Majd. Megpróbáljuk másképp,
majd ha eltöröltük az összes nemzeti nyelvet” – magyarázza Medve. (B 96)

2008. szeptember

67

BOVIER HAJNALKA

Elsüllyedt városok örökkévalósága
O TTLIK G ÉZA: A RAKPARTON


Ottlik Géza prózaírói művészetének szövegei közül az elemzők figyelme főként a regényeire irányul, ami érthető is ezeknek a műveknek a korszakban és a magyar irodalomban
elfoglalt helyét tekintve. Viszont érdemes figyelmet szentelni a mindeddig háttérbe szorult
rövidprózáknak is, hiszen sok esetben nem csupán abból az irodalomtörténeti szempontból érdekesek, hogy a nagyregények előmunkálatainak is tekinthetők.1 Így Ottlik esetében,
akinél nagy hangsúlyt kap az elbeszélhetőség kérdése és az elbeszélés eseménye, különösen indokolt a szöveg szemantikáját, a metaforikus jelentésképzést vizsgálni. A tanulmány
a háború alatt játszódó, hat számozott részből álló A rakparton című elbeszélő szöveg
szemantikáját kísérli meg a tropológia szintjén is leírni, miközben rámutat az elbeszélés
dereferencializáló tendenciáira, valamint arra, hogy az így képződő metaforikus jelentések
hogyan válnak a megértés feltételeivé.
Időrendi kérdések
A szöveg fő témái az emlékezet, a változás és az állandóság, vagyis alapvetően az idő,
melynek tematizációja elsősorban az időhatározók révén válik nyilvánvalóvá. A múltba
1

Egyes novellákra felhívja a figyelmet a szakirodalom, A rakparton kitüntetett helyéről az életműben elsőként Rónay György recepciójában olvashatunk ( RÓNAY György: Hajnali háztetők. In:
Vigilia 1958/2.): „Jelöljük meg néhány novellacímmel ennek az útnak az állomásait; említsük
meg a Dalszínházat (1941), a Hűséget (1943), a Drótszemüveget (1943), a Pangásos papillát
(1943), a Szerelem címűt (1946), s talán valamennyi között a legjobbat: A rakpartont (1945).
Szegedy-Maszák Mihály szintén kiemeli a novella jelentőségét az írói pályán monográfiájának
Múlt a jelenben című fejezetében: „A rakparton az emlékezet alkotó szerepének olyan hangsúlyozását vetítette előre, mely Ottlik későbbi műveinek döntő jellemvonása lett.” S ZEGEDY-MASZÁK
Mihály: Ottlik Géza. Pozsony: Kalligram 1994. 39.
Erre reflektál Hornyik Miklós (HORNYIK Miklós: Éjszakai hajózás, Ottlik Géza életművéről. In:
Kortárs 2005/5.):„Az Ottlik-novellák könnyű olvasmányok, kevésbé bonyolult jelrendszert alkotnak, mint az Iskola, de akad közöttük két remeklés is. Ilyen (hibátlan) remekmű a lírai logikával
építkező, zenei szerkesztésű, sokszólamú Minden megvan (1968) – ezt eddig csak Lengyel Péter
vette észre –, s ilyen (bár hagyományosabb építkezésű) remeklés A rakparton (1946) című Ottlik-elbeszélés is – ezt eddig, távolról, csak Szegedy-Maszák Mihály jelezte, a maga visszafogott
módján.”
A novella korabeli recepciója is arról tanúskodik, hogy sikeres ez a pályakezdő írás, hiszen a Magyarok c. folyóirat novellapályázatának elsők között díjazott írása. „Írása a háború után ritkuló
rövid prózáinak talán legmaradandóbb darabja.” KELECSÉNYI László: A szabadság enyhe mámora. Bp.: Magvető 2000. 85.

68

tiszatáj

tekintő, emlékező narráció az első részben pontos megjelöléssel határolja be a cselekmény
indulásának időpontját: a főhős ekkor 21 éve, pontosan 1924 óta tagja a színháznak,
vagyis 1945 februárjában kezdődnek az események. Konkrét évszám ezen kívül egyetlen
egyszer fordul elő szintén az 1924-es dátumot említve, mely egyben Lóna születésének
éve, így az is kikövetkeztethető, hogy a lány ekkor 21 éves.
A második fejezetben a narráció 1944 utolsó és 1945 első hónapjainak, vagyis (februárhoz képest) a közel múlt eseményeit idézi meg, majd a – jelen magyarázatának funkciójával rendelkező – kitérő után a történet szála folytatódik a harmadik fejezet első felében.
Az eseményeknek ez a kronológiája azonban Damjáni és Lóna kapcsolatának csak 15 napját fogja át, mert egy beékelődő visszaemlékezés újra megszakítja a történet menetét,
megidézve az 1928 és 1945 közötti időszakot, Damjáni feleségével töltött éveit. Az 5. fejezet újra lineárisan halad tovább, itt érnek nyugvópontra az események. A záró fejezet viszont felülírja a befogadó által addigra kikövetkeztetett és behatárolt időrendet, hiszen
megtöri a kronológiát, és – az időben nagyot ugorva – sok-sok évvel későbbi szituációt tár
az olvasó elé. Így az eddig jelen idejűnek gondolt események (melyekbe emlékek ékelődtek) átértékelődnek, és kijelölik a gondolkodás útjait, miszerint ez a szövegrész emlékek
előhívásának tekinthető, és értelmező viszonyban áll a szöveg végével. Vagyis az első öt
fejezetben a befogadó számára látszólag egymás mellett fut a jelen és – az emlékezés által
megidézett – múlt, és csupán a mű végén lepleződik le, hogy a jelennek vélt időszak szintén egy távoli múlt eseményeit elevenítette fel.
A változás
Az idő múlása változásokat is feltételez, melyre a főhős – hangsúlyozva ennek fontosságát
– a szöveg legelső mondatában rá is kérdez („A változás?”2). A probléma első megfogalmazását, e kérdés feltevését a látvány indítja el, hiszen a kiábrándító változással Damjáni
akkor szembesül, amikor a lebombázott tájon végighaladva a tájék 30 évvel ezelőtti, illetve
közelmúltbeli képét idézi fel és veti össze a jelenlegi látvánnyal. Ez a tapasztalat indítja
meg a kérdések és gondolatok sorozatát, vagyis a látvány jelentésképző erővel rendelkezik
a szubjektum számára, melynek megértése azonban csak a történet végén következik be.
Azzal szembesül, hogy az egykori nádas helyére épített bérházakat elpusztította a háború. Az idő múlásával bekövetkezett változások ilyenfajta iránya, vagyis a pusztulás is tematizálódik a szövegben különböző képekben: elavult bérautó halálra horpadt bádogdobozként, rozsdás, kidőlt gázlámpa, összemarcangolt kirakati vasredőnyök, megtépázott
vadgesztenyefa, felrobbantott híd, széttört szemüveg. Viszont a változás jellege, mibenléte
az időtávlat hiányában még a pusztulás ellenére is nehezen ítélhető meg, így minden viszonylagos. Például nem látta szívesen Damjáni az egykori nádas helyére épített pépszínű
bérházat, de a lebombázott épület és a romok láttán már azt óhajtja vissza. Az sem egyértelmű, hogy a változás, a régi dolgok pusztulása feltétlenül negatív jelenség: „Mindezt
már kétszer is látta változni, tudta, hogy nem öröktől való, és nem örökké való, hogy
ezentúl is sokszor változik majd a kép, itt-ott előnyére is…”3

2
3

OTTLIK Géza: Hajnali háztetők. Bp., Magvető 1957. 277.
I. m. 278.

2008. szeptember

69

Ebben az emlékezésben összeér, egymásra vetül a 30 évvel ezelőtti gyerekkor világa,
a pár héttel korábbi időszak és a jelen, melyben a romok végtelennek tűnő látványa is
a pusztulást teszi hangsúlyossá. Vagyis már az első fejezet nyitó képeiben az tematizálódik
és tudatosul a főhős számára, hogy semmi sem örökkévaló, és többnyire minden a pusztulás irányába változik. Emellett a változásban a bizonytalan lét is megmutatkozik az emlékező tudat számára, hiszen ez az egzisztencia sajátja, melyet látványosan állít szembe az
„örökké való” dolgokkal.
Folyó és híd, az idő és az emlékezés-felejtés tematizációi a szövegben
A változás és állandóság, illetve emlékezés és felejtés tematikáira épülő szöveg metaforikus dimenziójában a folyó az egyik legfontosabb kép. A Pestet és Budát elválasztó Duna
része a mű cselekményvilágának, de a folyó metaforikus és archetipikus jelentései révén
a fent említett témák konnotációit is hordozza. Egyrészt jelképe az idő és a létezés folytonosságának, így a herakleitoszi állandó változás többletjelentése kapcsolódik hozzá, melyet a szöveg is hangsúlyoz. Ha Potebnya nyomán az eleve metaforikus természetű, háromosztatú jelként értelmezett szóra alapozzuk az interpretációt, láthatjuk, hogy a szó
belső formája is ezt a jelentést idézi meg, a szóban rejlő folyamatosság az állandó mozgást,
a tartós cselekményt érzékelteti.4 Másrészt – mivel a mitologikus gondolkodásban általában két partot, többnyire az élet és a halál partját választja el egymástól – az archetipikus
’határ’ jelentés révén hordozza ezt a konnotációt, így egyaránt értelmezhető a változás-állandóság és az emlékezés-felejtés közötti határhelyzetként. Emellett, ha az ókori mitológiákra gondolunk, kettős a kulturális szimbólum jellege, hiszen a megtermékenyítő erő
mellett a pusztítás, rombolás is hozzátartozik jelentéseihez.
A folyó elválaszt, míg a mű szövegében – és egyébként az egész Ottlik-életműben –
szintén nagy jelentőséggel bíró híd lehetővé is teheti az összekapcsolást. A szó referenciális jelentése is a két elválasztott terület közötti áthaladást biztosító építményt jelöli. A szövegben ez a jelentés nyilvánvaló, hiszen a Pest és Buda közötti átkelést a Duna feletti híd
biztosítja elsősorban. A hidat lebombázzák a háborúban, és az ostrom alatt Budán rekedt
szereplő folyamatosan keresi a visszatérés útjait Pestre, miközben azzal kell szembesülnie,
hogy ez híd nélkül lehetetlen. A cselekmény úgy emeli ki ennek jelentőségét, hogy a legelső jelenetben a szereplők éppen a hídhoz igyekeznek, miközben Damjáni felidézi a múltat is. Vagyis narratív párhuzam létesül a folyón való átkelés (térbeli visszatérés) és az

4

Ez a tertium comparationisnak nevezett belső forma tulajdonképpen a szóban érzékelt külső
formához, a hangsorhoz, vagyis a jelentés jeléhez és a jelentéshez kapcsolódik. Tulajdonképpen
nem más, mint reprezentáció, a szó egy olyan korábbi jelentésének képviselete, jele a nyelvi jelben, mely az új jelentés kialakulásakor elhomályosult, feledésbe merült. A képzet elhomályosulásának folyamata biztosítja az újabb képszerű szavak keletkezését, vagyis a nyelv fejlődésének folyamatát. A képszerű, háromelemű szó tehát energeia, történés zajlik benne, hiszen magában
hordja jelentésének történetét. Ez a hétköznapi beszédmódban elhomályosult belső forma, képzet aktivizálódik a költői beszédmódban, és újfajta szemantikai konnotációkat tesz lehetővé a szövegek interpretációjában. Így a ’folyó’ szóban sűrűsödhetnek a korábbi jelentései is: kiárad, gyorsan terjed, felkúszik, érvényben levő, következő, egybeolvadó, folyó beszéd stb.
POTEBNYA, Alexandr: Jegyzetek a szóbeliség elméletéből. Horváth Kornélia (ford.) In: Uő: Poétika
és nyelvelmélet. Bp.: Argumentum 2002. 148.

70

tiszatáj

emlékezés (időbeli visszatérés) között. Ezért a folyó a (folyó) beszéd archetipikus jelképe
lesz, ami a folyékonyan beszél kifejezésben is érzékelhető, és amire a latin igető is utal, így
a szövegben a folyó a beszéd, illetve az elbeszélő tevékenység szimbóluma lesz.
A felrobbantott híd felé haladva azonban Damjáni sikertelenül próbálja előhívni emlékezetéből a Lónával kapcsolatos információkat, és a felidézés segítése érdekében feltett
kérdés is már elhangzott korábban, vagyis a felejtés kettős: „Damjáninak eszébe jutott
most, hogy ezt már egyszer kérdezte. Jóformán semmit sem tudott Lónáról, mert ami
keveset eddig elmondott magáról a lány, arra se igen figyelt oda, s jórészt elfelejtette
tüstént.”5 Az emlékezéssel foglalkozó elméletek, köztük az úttörő jelentőségű Ebbinghaus
a 19. században leírták a felejtés törvényeit, mely szerint ebben az esetben vagy bevésési
hiba, a bevésés gyengesége, vagy a tárolás hibája lehet az oka az előhívás sikertelenségének.6
A szövegben ezen a ponton, vagyis magánál a hídnál találkozik és kapcsolódik össze
a híd szó referenciája az időközben aktivizálódott metaforikus jelentéssel. Hiszen a szereplők ténylegesen szembesülnek azzal, amit a híradásokból már tudnak: lehetetlen az átkelés a túlsó partra, a hidat felrobbantották; ugyanakkor a szubjektum tapasztalja azt is,
hogy a felejtés és emlékezet között sem működik az átkelés. Ez igazolódik abban, hogy
Lóna barátnőjét izéként emlegeti, mert nem sikerült tárolnia a nevét (Ez a bunda is az
izéé?… A barátnőjéé?7), sőt a megnevezés problémája Lóna vezetéknevére is kiterjed. „Semmitmondó név volt, nem közölt semmi újat Lónáról, s nem volt miért megjegyeznie.”
„Semmi olyat nem jegyzett meg, amit nem volt okvetlenül szükséges, legkevésbé
a neveket. Így nem tudta azt a nevet, amely a lakás ajtaján állt, ahol hetek óta laktak.
„Izének” nevezte Lóna barátnőjét vagy ismerősét… de a nevüket naponta elolvasta az
ajtón, s naponta szorgalmasan elfelejtette. S hagyján hogy – ugyanolyan öntudatlan,
beidegzett szándékossággal – elfelejtette az utca nevét, ahol a bérvilla állt, de elfelejtette
Lóna vezetéknevét is…”8
Az egyébként bizonyára jó emlékezettel, illetve előhívó stratégiákkal rendelkező színész hibás felidézésére a szöveg magyarázatot ad: hiányzott a bevésést segítő exponáltság,
Lóna nevét azért nem jegyezte meg, mert nem tartotta fontosnak. A hivatásából fakadóan
emlékezetét takarékosan működtető Damjáni számára felesleges volt tudni a lány nevét:
mivel mindig együtt voltak, nem kellett rá gondolnia. Az elválásra, az átkelésre készülve
viszont elkerülhetetlen a kérdésfeltevés: „De hogyan gondoljon majd rá ezentúl, név nélkül?”9
A felvetett kérdés összekapcsolja az emlékezést és a megnevezést, a nyelvet, hiszen tudatosul a szereplőben az emlékezés aktusának nyelvi feltételezettsége. Éppen ezért tesz
erőfeszítéseket a szubjektum az előhívásra („Kegyetlenül törte a fejét”), és látható a felejtés egyik fajtája, a nem elégséges rögzítés miatt bekövetkezett spontán kiesés és egyben
a hibás felidézés (Lóna vezetékneve L-lel kezdődik, majd: biztos van benne L betű, végül:
lehet benne L betű).
5
6
7
8
9

OTTLIK Géza: I. m. 280.
BADDELEY, Alan: Az emberi emlékezet. Bp., Osiris 2001.
OTTLIK Géza: I. m. 280.
OTTLIK Géza: I. m. 281–282.
OTTLIK Géza: I. m. 282.

2008. szeptember

71

A kísérleti pszichológiában Endel Tulving foglalkozott a hosszú távú memóriával, és
tett különbséget epizodikus és szemantikus emlékezet között.10 Az irodalomtudományban
az ő terminusait használja a probléma felvetésére Igor Szmirnov a következőképpen: „Az
epizodikus emlékezetet az az információ alkotja, amelyre az individuum a szociális tevékenység résztvevőjeként és a fizikai világ befogadójaként tett szert”. Vagyis ebben az
esetben öntudatlan engrammákról van szó, míg „a szemantikus emlékezetet az az információ alkotja, amelyet az individuum a valóság tényeinek különféle szubsztitutumaiból
von ki”11. Tehát ebben az esetben a különböző transzformációs eljárások útján átalakított,
tehát tudatos teremtőaktus által létrehozott emlékekről beszélhetünk. Szmirnov szerint az
irodalmi diszkurzust a szemantikus emlékezetben megőrzött információátalakulások, legelemibb kreatív aktusok hívják életre, és ez lesz az előfeltétele az önmegértésnek: „Az individuum olyan mértékben van a szubjektivitás előfeltételének birtokában, amennyire
képes a szemantikus nyomok történeti sorrendiségét transzformálni, vagyis amennyire
meghatározott álláspontot tud kialakítani az általa emlékezetébe vésett közleményekre
vonatkozóan.”12
A hídhoz közeledve a szubjektum emlékezése által megidézett történetek mind azt
tematizálják, hogy milyen kísérletek történtek a folyó legyőzésére, az átkelésekre akár referenciális, akár metaforikus jelentésben az elmúlt hónapokban. A megidézett eseménysorból világossá válik, hogy csupán egyetlen igazán fontos dolog volt Damjáni számára:
a fizikai értelemben vett átkelés, visszatérés a másik partra, az otthonába.
Odaérve a hídhoz viszont már nem a múlt felidézése jelent problémát, hanem a jelennel, a valósággal képtelen ténylegesen szembesülni: „Damjáni futó pillantást vetett a híd
felé, melynek közepéből egy jelentékeny darab hiányzott, de olyan mélyen elmerült töprengéseibe, hogy nem értette meg, amit látott.”13 Vagyis interferenciafelejtés következik
be, a több esemény egyidejű történése (séta, látvány, töprengés) zavarja a bevésést. Ezt
a bevésést zavaró elmerültséget, egyirányú koncentrációt érzékelteti a törvényszerűen bekövetkező meglepetés ereje is a következő kifejezésekkel: „Damjáni felrezzent… megtorpant… elakadt a lélegzete… hirtelen állt meg… Lóna vezetéknevén töprengve már-már
elfeledkezett az imént a sok romról.”14 Tehát az emlékezés aktusa zavarja meg a látvány
bevésődését oly módon, hogy az automatikussá válik a szem számára, éppúgy mint az
a névtábla az ajtón, melyet nap mint nap olvasott bevésődés nélkül. És mivel a hidat felrobbantották, nem töltheti be funkcióját, nem lehetséges az átkelés Pestre, vagyis metaforikus értelemben sem működhet a felejtés és emlékezés közötti átjárás, lesz sikertelen az
előhívás. A híd szó egy másik konnotációja révén közvetlenül is kapcsolódik az emlékezéshez: a pons asinorum, a ’szamárhíd’ mint az elaboratív kódolás vagy helyhez kötés
módszere már a rómaiaknál is ismert.
10

11

12

13
14

TULVING,

Endel – MARKOWITSCH, Hans J.: Epizodikus és deklaratív emlékezet: a hippocampus
szerepe. In: Tudomány és Lélek 2005/6. 41–59.
SZMIRNOV, Igor: „Úton az irodalom elmélete felé.” In: Helikon 1999/1–2. 113. (ford. SZILÁGYI
Zsófia)
SZMIRNOV, Igor: „Úton az irodalom elmélete felé.” In: Helikon 1999/1–2. 115. (ford. SZILÁGYI
Zsófia)
OTTLIK Géza: i. m. 282.
OTTLIK Géza: i. m. 290–291.

72

tiszatáj

A harmadik fejezetben újra a híd felejtést és emlékezést összekapcsoló szemantikája
aktivizálódik, hiszen Damjánihoz hasonlóan Lóna is képtelen előhívni információkat, de
a megnevezés problémája itt már magára a hídra vonatkozik. Itt tematizálódik explicit módon a referenciális jelentés mellett a hídnak ez az emlékezésre vonatkozó metaforikus jelentése. Ezt hangsúlyozza azzal is, hogy a kérdés többször elhangzik (Ez volt a -?; Hogy is
hívták ezt a hidat? Hogy is hívták?). A múltra vonatkozó, egyértelmű pusztulást kifejező
kérdésben is hangsúlyossá válik a híd funkcióvesztése, melyet meg is fogalmaz később:
„A híd közepe, mint valami kettétörött játékszeré, teljesen hiányzott. …kimetszettek belőle
egy nagy szeletet. Már túlhaladtak rajta, s innét a rakpartról jobban látszott.”15
Rakpart
Különös nézőpontként tematizálódik elsőként a szövegben a mű címe, és egyben bekapcsolja a szót az emlékezés jelentéskörébe is. „Erről a pontról sok százszor, talán sok ezerszer is látta a várost. Gyerekkorában erre járt az iskolába, s akár villamoson, akár
gyalog ment végig a rakparton, látnia kellett a hidat is, a nagy bérházat is anélkül, hogy
külön szemügyre vette volna, külön figyelemre méltatta volna akármelyiket.” 16
A rakpart tehát nemcsak a jelenben válik nézőponttá, hanem az emlékeiben is ekként
él, egy állandó, eddig változhatatlannak hitt táj nézőpontjaként. Éppen ezért csak a hídon
túl, a rakparton döbbenhet rá a valóságra; a régi beidegződések itt lépnek öntudatlanul
működésbe, itt jut el tudatáig a lebombázott híd látványa. A főhős gondolkodásában a bérházak, az autó, a gázlámpa változhat, pusztulhat, de a gyerekkori tájéknak, felnövekedése
színterének állandónak kell maradnia. „Ez már nem volt emberi kéz munkája Damjáni
számára, mulandó vagy változható kép, nem; tájék volt, amelybe bele szül etett, ősiörök, múlhatatlannak vélt vízió, szülőföldje édes arcának egy ismerős pillanata, amelynek sokféle tartalommal terhes képét recehártyájára rögzítve őrizte. Szétroncsolhatta
ezt bármi? Életének, gyerekkorának a táját, egy tájat megsemmisíthet az idő? 17
Pusztulás és változatlanság – a város
A híd felé haladva érti meg Damjáni a látvány és a múlt szembesítése; az emlékek és a háborút túlélt város, illetve a romok látványának összevetése révén, hogy ez nem az általa
örökkévalónak hitt világ. Ezt nemcsak a lepusztított város példázza számára, hanem az a
sejtés is, mely felesége halálát sugallja.
Ahhoz, hogy a megértés megtörténjék, újra emlékeznie kell; gyerekkora, feleségével
együtt töltött évei, emlékei viszont mind a városhoz kötik.
A város pusztulását okozó háború Damjáni életébe is változást hoz, de amint az emlékezet is a felejtés-előhívás kettősségében működik, úgy a pusztulást is mindkét esetben
újjáépülés követi. A város újjáépülésének folyamata az új cölöphíd megépítésével, Damjáni életének megújulása pedig az ezen történő átkeléssel veszi kezdetét. Az újnak a tematizációja már az legelső mondatban jelentkezik, amikor a hős a változásról gondolko-

15
16
17

OTTLIK Géza: I. m. 290.
OTTLIK Géza: I. m. 291.
OTTLIK Géza: I. m. 291.

2008. szeptember

73

dik: „mohón sóvárgunk az új után, egy új világ után, és benne egy új énünk után, és milyen sóvárogva vágyakozzuk vissza a régit, ez is kellene, meg az is…”18 Ez a kettősség
érezhető a két nőhöz fűződő viszonyában. Damjáni jól érzi magát Lóna társaságában, de
nehezen akarja elfogadni a végleges változást, nem érti meg ezt a Lóna közegével erőteljesen tematizálódó újat: a lány Újfaluról származik, új házban lakott, megjavította, vagyis
megújította nadrágját, szemüvegét.
Lóna talán azért idegen számára, mert vidékről jött fel a városba, nem egy térhez kötik
őket emlékeik, múltjuk, míg felesége, Marica a városban töltötte gyerekkorát, és közös
emlékeik is elválaszthatatlanok Pesttől. Ebben látható egyúttal az emlékezet kreatív, megőrző, egzisztenciát befolyásoló szerepe, hiszen később Maricát az is idegenné teheti számára, hogy vidékre akar költözni, míg a városban maradó Lónával Damjáni összeházasodik.
Az új elfogadását – szintén a hídhoz közeledve- kétszeresen is jelzi előre a szöveg. Egyrészt azzal, hogy a pincéből előbújt emberek február ellenére most kezdik ünnepelni az új
évet, és az új év konnotációi mindig az új lehetőségeket is jelzik, így Damjáni új életét is
előrevetítik. Másrészt pedig a húsvét motívuma révén történik ugyanez. Valójában húsvét
még előttük van, mégis feltámadásünnepet éreznek: „húsvéti hangulat volt a levegőben,
legalábbis ünnepi”19. A húsvét ünnepe is egyértelműen az újat jelenti, a háború végét és az
élet megváltozását egyaránt. Viszont a húsvét már túl is lép ezen a jelentésen, hiszen ez
a változás az időtlenség, az örökkévalóság felé mutat.
A harmadik fejezetben még kiúttalannak tartott jövőkép kérdés formájában fogalmazódott meg:
„Mindenesetre most ébredt tudatára, mennyi terve volt ezzel a várossal, vagyis
pontosabban, az lett egyszerre nyilvánvalóvá, hogy ami terve egyáltalán önmagával
volt, az mind összefüggött Budapesttel. Ami mély titokban élete kedvét táplálta… most
mind rombadőlt volna a várossal, amelynek kövei között – múltja díszletei között –
a jövendőt elképzelte?”20 Az utolsó rész az emlékek visszaidézésével tulajdonképpen erre
a Budapesttel összefüggő kérdésre ad választ. A befogadó számára itt derül fény Lóna és
Damjáni házasságára, vagyis a személyes történet alakulására, és itt történik meg a megértés, itt nyeri el jelentését Damjáni számára a régi és az új kapcsolata.
A záró fejezetben már sok év múlva látható viszont a főhős a színfalak mögött, jelenésre várva, amikor a patkány engramma által újra megidézi a múltat, a háborús időszak
eseményeit. Ekkor emlékezik vissza az újjáépülés első mozzanataira: „Emlékezett a Vámház körút először látott tarka vásári nyüzsgésére, a Ferenc József híd szálkás deszkákból
tákolt egyszemélyes járdájára, ahol libasorban haladhattak csak a hátizsákos emberek.”21 A pusztulás, a romos város és az újjáépülés első lépéseinek megidézése paradox
módon boldogsággal tölti el, így a színházi élmények és több év szükséges ahhoz, hogy
a szereplő végre megértse önmagát, ami újra az emlékezés aktusán keresztül történik:
„S most felismerte azt az érzést is, amelynek alapján ezt a második felvonásbeli bejövését

18
19
20
21

OTTLIK Géza: I. m. 277.
OTTLIK Géza: I. m. 279.
OTTLIK Géza: I. m. 292.
OTTLIK Géza: I. m. 299.

74

tiszatáj

mindig megcsinálta.”22 Vagyis az emlékezés funkciója megváltozik, már nem felidézés, ismétlés lesz, hanem felismerés, megértés. Így nyer tartalmat a korábbi mechanikus, implicit előhívás, és azonosítódik az élmény választ adva egyúttal korábbi kérdéseire is:
„Damjáni az első, a régi városából érkezett ide esténként, valahonnét Budáról jött éppen… gyalog jött át az Erzsébet-hídon, elmerülten a gondolataiba..”23 Megteremtődik
a szövegben az emlékezés és a hídon való átkelés (tér- és időbeli hazatérés vagy visszatérés)
párhuzama, analógiája. Az első város természetesen a háború előtti, a romba döntött,
emlékeiben elsüllyedt főváros, melyet mégis sikerült tökéletesen megidéznie a déjà vu révén: „érezte a régi Budapest mondhatatlan édességét, az elsüllyedt városét, melyet hűtlenül túlélt, de amely mégis fogva maradt egyszer a rakparton hirtelen összeszoruló szívében, s szilárdabbul létezett, mint mindaz, ami túlélte, s még él s változékony. Lám
– elmélkedett Damjáni –, így rakódnak bennünk a rétegei életünk hordaléktalajának,
s ami meghalt, az is él, sőt bizonyos szempontból csakis az él igazán.” 24
A folyó pusztító munkája mellett hordaléka lerakódásával szinte észrevétlen épít is,
miként a háborús pusztítást is újjáépítés követi. Így lesz a szöveg metaforikus világában
a rakpart az átélés pillanatában exponált élmények, emlékek elraktározásának tere is.
Mindezekből látható, hogy az elbeszélhetetlenség a referencia felfüggesztésének vagy
eltűnésének következménye, mely később ugyan visszatér, de már másként kapcsolódik
össze jel és jelentés. A valóságreferencia helyére az emlékezet annak jelét (szubsztitútumát, helyettesét) teszi. Így az emlékezésben nem a valóságra, hanem annak jelére, magára
a szóra emlékezünk, így lehetséges, hogy jelvilága révén azt is megőrzi, ami a valóságban
elpusztult. Budapest tehát az egyéni szemantikában a kulturális emlékezet által megőrzött
Atlantisszal azonosul, mert az elsüllyedtnek hitt város mégiscsak örökkévaló, és ez az
öröklét már az emlékezet által létesül.

22
23
24

OTTLIK Géza: I. m. 299.
OTTLIK Géza: I. m. 300.
OTTLIK Géza: I. m. 300.

2008. szeptember

75

CSERJÉS K ATALIN

„… felkapja, majd elereszti szálait…”
Egy korai Ottlik-szöveg szőttese
S ZEMPONTOK A RAKPARTON OLVASÁSÁHOZ


A szöveg, melyet vizsgálni szeretnék, A rakparton című írás, mely 1946-ban keletkezett,
és a szerzőnek abba a pályakorszakába tartozik, mely ponton Ottlik átmenetileg reményteljesnek és lehetségesnek tartotta a Nyugat-hagyomány folytatását; 1945-ben a magyar
PEN Klub titkára lesz, s aktivitása, műfajok sokaságában történő megmutatkozása mindenképp egy ígéretesnek hitt közeljövőt fest. Ez állapot 1948-ig tart. Ekkor szerepel utoljára Ottlik szépíróként az Apagyival a Válaszban.
Több dolog is foglalkoztat ebben a szövegben, melyet hosszabb keresgélés után választottam ki. Egyetértően elfogadtam Szegedy-Maszák Mihály monográfiaszerző értékítéletét, miszerint Ottlik, ha nem egykönyves szerző is, korai művei messze nem mindig
nyűgözik le eredetiségükkel, összefogottságukkal olvasójukat; s nekem magamnak sem
volt kedvem olyan szövegre applikálni agyonszabdalt időmet, mely bár elemzési érdekességekkel szolgál, esztétikumában semmiféle katharszisszal csábítani nem bír; röviden
szólva: szerettem volna egy olyan korai kisszöveget találni, mely megragad, melyet jónak,
izgalmasnak, kiemelkedőnek tartok, s lelek benne nem kevés vizsgálandó szempontot is.
Így találtam olvasásaim során A rakpartonra. E szöveget a monográfiaszerző is kiemeli,
sőt, egy teljes oldalt szentel neki szűkre szabott keretei közt, szinte egyedüliként a korai
kísérletek közül1.
Érdekel ebben az elbeszélésben a kezdés és lezárás, amint a szöveg felkapja s majd elereszti szálait; ahogy meggondoltan, mégis a véletlen, a gondolkodás és emlékezés spontaneitását követni látszva adagolja, hordja fel történeteit, disszeminálja információit a szövegben, megképezve egy talányos ábrát, egy ember-építette, mégis organikusan működő
geopoétikai teret és világ-történést. Létrehoz egy tarka szálakból szőtt szöveg-festményt,
egy gobelint, ha tetszik (egy Ottlik-gobelint, az Esterházyé előtt). Kíváncsivá tesz a folytatásra. Hogy tisztázódjék a mese; hogy a felvett szálak megtalálják kacsként hozzájuk indázó tartozékaikat. S csakígy foglalkoztat a történet végbevivése is. Az ismétlődő szövegrészek útvonalát a szövegkezdés felüti, de vajh’ lezárja-e a novellavég?
Érdekel a cyberspace térformáját felvevő, egymásra rakodó rétegekből szerkesztődő
szövegvilág. Az egymás fölé csúsztatott térképek és városképek „kétdimenziós vizuali-

1

Szegedy-Maszák Mihály: Ottlik Géza. Kalligram Könyvkiadó, Pozsony, 1994. 39.

76

tiszatáj

tása”2, mely a kronotoposz aspektusát adja Ottliknál is. Ha Mészölynél rések, itt: rétegek.
Foglalkoztat az arcnélküli ember, a keresztnevétől fosztott, gumiarcú alakváltó, ki,
íme, személyiségében széttartó, megragadhatatlan: szirén, nem ember. Felesleges és későn érkezett jellem, kinek benső nézőpontja önnön megismerhetetlen tudatát rétegzi.
A színész és polgár egyszerre-létének hiábavaló mann-i kísértése. A szövegben nem ritkán
teljes bizonyosság fogalmazódik meg, melynek hiteléhez nem férhet kétség; kisvártatva
ellenben másik bizonyosság körvonalazódik, melyet a korábbival nem lehet összeegyeztetni; s mindez par excellence a hőst érinti.
Izgalmas még a Duna s a híd3 sokszerű megjelenése A rakparton szövegében (a cím
úgy utal a folyó ott-létére, hogy nem nevezi azt meg). A folyó, mely a két városfelet egybekapcsoló emblémaként; ugyanakkor e háborús viszonyok közt az átkelést mégis meggátoló
határ- és korlátként van jelen. Végighömpölyög, textusként egzisztál a textusban. Emlékfelhordó munkát végez, akár József Attila Dunája, eszmélkedésre szít, köt és old. Látja
hídjai pusztulását s majd újak emelkedését, melyek a szereplők sorsának új dimenziókat
adnak. S a „rakpart” kifejezés eddig nem ismert modusait kell megértenünk a próza előrehaladtán.
A rakparton4
Elemző megjegyzések Ottlik egyik korai szövegéhez
Teret s időt átalakító, felforgató, más törésszögbe emelő emlékezet a témája Ottlik Géza
egyik, a belső nézőpontot először hangsúlyozó írásának. A rakparton hőse Damjáninak
neveztetik, s Szegedy-Maszák Mihály felhívja a figyelmet, hogy a hagyatékban maradt
kéziratok közül az író pályafutásáról kialakult képet egyedül módosítani tudó Továbbélők
című próza hőse is Damjáni5. A Továbbélők regénytöredék, s valószínűleg azonos lehet az
Iskola a határon első változatával, figyelembe véve a szerző nyilatkozatait. Jó volna hinni,
hogy e név-azonosság nem véletlen, s méltán ad súlyt most széljegyzetelendő szövegünknek.
I. S majd az váltódik-e be, amit a cím ígér? Gyakori az effajta címadás epikai (de akár lírai) szövegeknél, s nemcsak Ottliknál. a) Neutrális; semlegességet mímelve húzódik meg
a tartalomjegyzékben, alig üzen valamit; mintha szerzője nem tulajdonítana jelentőséget
a címadásnak. A paratextus nemtörődöm hanyagsággal vet oda egy szituáció-megjelölést
(Kirakják a fát, József Attila), egy témát (Fürdés, Kosztolányi), egy helyszínt (mint itt),
hogy aztán valami egészen másról, sokkalta súlyosabbról légyen szó. b) De teheti ezt cí2

3

4

5

Tolcsvay Gábor: Dolgok a szövegben. A reprezentáció egy példája Mészöly Miklós prózájában.
Alföld, 1996/9.
Ha Bahtyin és az orosz szemiotikusok az út, a kastély, a palota, a kisváros stb. térképzeteit elemzik; s ha ehhez Eco és Borges könyvtárai és labirintusa társulnak; Ottlik e szövegében a sort a folyó s a híd, ráadásul a part (rakpart) vizualitást és narrativitást egyesítő elemeivel gazdagítja,
„narratív kartográfiát” (Thomka Beáta) hozva létre.
A szöveget a Minden megvan című kispróza-válogatásból olvasom és idézem, Magvető Kiadó,
Bp. 1969. 243–275.
Szegedy-Maszák M. i. m. 180–181.

2008. szeptember

77

mével a szerző félrevezetésből, a figyelem szándékos elterelése végett is, s ekkor már
a semmitmondó (keveset mondó) cím a hatáskeltés eszközévé válik a globális szövegkohézió zsoldosaként. c) Vagy, s talán épp itt érünk célt választott Ottlik-kisprózánknál: nagyon is fontos a rakpart ebben a történetben. Metaforikus (az elbeszélt kép mint metafora), ha nem szimbolikus jelentőségre emelkedik a szövegtörténés során.
II. Mert mi is a rakpart? (A rakodópartot tudjuk; annak alsó kövén ülve töprengett József Attila a múltba futó, mindent beforgató s jelenné őrlő időről.) De a rakpart más.
„Ama sáv” ez, mely járdájával, kőkorlátjával, part menti épületsorával mederbe öleli a folyót. Kétoldalt másik két, szün-pathikus (együtt-érző/szenvedő) folyamként haladva mellette: a folyótól függ, őt követi, őérette épült, de ím, nélküle pusztul el. A folyó túléli hűséges rakpartjait. Amint, állapítja meg Damjáni szégyenkezve, ő maga is hűtlenül túlélte elsüllyedt városát.
Túlélte, ám az „mégis fogva maradt egyszer a rakparton hirtelen összeszoruló szívében” (274). Fájdalmasan szép, halk szöveghelyet idézek, Ottlik egyik prózamélyet szövő
rezdülését. Az egyszer szót én szedtem dőlttel, e rejtekhelyen vélvén a szövegben harmadszor felismerni az időstruktúra csaknem észrevétlen bonyolítását, mely mesteri kézre vall,
már itt, 1946-ban is. Főként erről szeretnék beszélni.
III. Thomka Beáta 1993-ban másodízben tekinti át a prózaelméleti kutatásoknak azokat
az eredményeit, melyek a használatban lévő kategóriák operativitását problematizálják6.
Az ezredvéghez közeledő prózában, különös tekintettel applikálva cikke tanulságait a rövidprózára, a tanulmányszerző véleménye szerint egyetlen „jelölő gyakorlat” sem tudta
megőrizni autonómiáját. Az irodalom, architextusaival együtt így alternatív formákban
egzisztál.
Ottlik Géza A rakpartont jóval a Thomka által vizsgált korszak előtt írta, és az sem bizonyos, hogy a szerzőt foglakoztatták a műfajtágító kísérletek. Ennek ellenére használhatónak – és hasznosnak érzek vizsgált szövegünkre olvasni bizonyos tipológiai jegyeket
azok közül, melyekkel a tanulmányírónő a hagyományos terminusokat elbizonytalanító
kortárs rövidprózát illeti.
A rakparton harminc oldalas szöveg, s mint ilyen, a klasszikus novella méreteit bizonnyal meghaladja. Helyette ilyenkor elbeszélést szoktunk volt említeni, míg el nem kezdett e fogalom még a novellánál is sebesebben kiürülni. 7 Ha a méretei nem is vitathatatlanul, az Ottlik-szöveg egyéb specifikumai megengedik a fent hivatkozott jellemzők megfontolását.
1. A történetszerűség nem szorul ugyan háttérbe, ellenben elhalványul a reflexiók,
kommentárok és megfigyelések szövegkitöltő tömbjei közt. 2. Időről időre az az érzésünk,
hogy köznapi elbeszélést olvasunk, ahol az artisztikus megformáltság, a művészi szándék
6

7

Thomka Beáta: Prózaelméleti dilemmák. In uő: Áttetsző könyvtár. Jelenkor Kiadó, Pécs, 1993.
155–167. Korábban 1986-ban: A pillanat formái. (A rövidtörténet szerkezete és műfajai) Forum,
Újvidék.
Szávai János a kérdést másként látja, és probléma nélkül használja az elbeszélés terminust, megítélésem szerint kétfajta jelentésben is. Szávai János (szerk. és bev.): Boccacciótól Salingerig.
Novellaértelmezések. Tankönyvkiadó, Bp. 1983.

78

tiszatáj

puritánul visszavétetik. 3. A nyomokban fellelhető elbeszélői főszál rostjai közé szubjektív
jegyzetek, a narráló hang emlékidézése szövődik. 4. Így, ami közölni szándékozódott, nem
egyszer benyomások szilánkjaira, érzetekre forgácsolódik. 5. Máshelyütt meg éppen közléssé szikárul a narráció polémia vagy drámai dialógus helyett; és közlés lesz a leírás is:
funkciójuk, terjedelmük redukálódik. 6. Ki az elbeszélő; ki a hős, és hol helyezkedik el
mindehhez képest a szerző: alig megállapítható többé, s mindezek következményeképpen
6. alig marad formai jegy, mely általánosíthatónak volna mondható, s így 7. a hagyományos műfajforma így fellazul.
IV. „A változás? – gondolta Damjáni. Mennyire kívánjuk, és mennyire tud fájni aztán.
Milyen mohón sóvárgunk az új után, egy új világ, és benne egy új énünk után, és milyen
sóvárogva vágyakozzuk vissza a régit, ez is kellene, meg az is; mennyi mohóság!”(246)
E töprengő, középbe vágó, mintegy a semmiből, felkészítetlenül előkerülő finom filozófikum már A rakparton első sorában kijelöli olvasóját. Van, aki itt mindjárt megválik
a szövegtől, cselekményesebb indítást keresve, mert novellát várt a novelláskötettől. Korántsem egyedülálló e szövegkezdésmód, s végül az sem, ami a folytatásban áll: a beszélő
marokba gyűjti szövegterve szálait, és egyenként bocsátja ki őket, a már kieresztettet az
újjal meghálózva. Festői, színes kép, egy peatchwork mintázata bomlik Ottlik olvasója elé.
Közléseit, a novumot apródonként adagolja befogadója tudatának térképére e konfiguráció. A puszta vezetéknevével megnevezett Damjáni nincs egyedül. A negyedik mondat,
mely akár új bekezdést is nyithatna, egy igeraggal (végighaladtak) tudósít erről. E másik
személy neve (Lóna) majd csak jó egy oldal múltán bukkan elő (az ő vezetékneve is problematizált lesz, végül kiderítetlen marad), s ha hinni akarunk e jelzéseknek, máris sejthetjük, hogy sokat sem róla, sem a férfiról nem fog elárulni a szöveg.
V. Mással vannak telítve a mondatok, kezdettől fogva.
A bekezdésektől tagolatlan hosszúszövegben záporoznak az időre és helyekre történő
utalások. Az utcát, ahol végighaladnak, Damjáni gyerekkorában Átlós utcának nevezték;
a tónál harminc évvel ezelőtt üres telkek voltak; s a bérházat egykor a lecsapolt nádas fölé
emelték; de e házzal néhány hete egy légitámadás végzett… És így tovább: így feszül ki
a szöveg mondatról mondatra a kronotoposz kettős keresztjén. Olyasfajta kétes figyelem
fogja el a szöveg olvasóját, mint Ady Eltévedt lovasának egy szöveglocusánál („Erdővel,
náddal pőre sík/Benőtteti hirtelen, újra/Novemberes, ködös magát/Múlt századok ködébe bújva.” A nyelvtani specialitások miatt az is kérdésessé válik, mit kellene ennek az
olvasónak imaginációjában látnia e tájon: van növény vagy nincsen? Pőreség avagy telítettség jellemzi e vad tájékot? A -val-vel rag szokás szerint a teli melléknévhez tartozik,
a benőtteti hirtelen azt mutatja, hogy hihetetlen sebességgel a szemünk láttára alakul ki
a beteltség egy térben, mely korábban, valaha a múlt kútjában már növénnyel/Ottliknál:
épületekkel elfedett volt.)
„Olvadozó havon villogott a februári napsütés” – s már az első lap közepén megjelenik
Ottlik kedves hava, nagy művek színterének kísérője, melyhez érzékeny tanulmányt Balassa Péter fűz8.
8

Balassa Péter: Ottlik és a hó. Egy motívum története Ottlik Géza művészetében, hetvenedik születésnapjára. In uő: Észjárások és formák. Elemzések és kritikák újabb prózánkról 1978–1984.

2008. szeptember

79

Mégsem a hó az, ami A rakparton vidékét jegyzi, ha feltűnik is mint tájékozódási pont,
mint az Ottlik-korpusz védjegye. A szöveg indulásakor februárt írnak, de „húsvéti hangulat volt a levegőben, legalábbis ünnepi” (246), a bombázások után az emberek kimerészkednek az utcákra. Átlós út, Fehérvári út, Kelenföld, Hűvösvölgy, Rózsadomb, Svábhegy,
Városmajor… sorjáznak a pest-budai mitológia szép-kimondású helyszínei, melyeket jó
kiejteni, átismételni. Múlt- és emlékhordozó valamennyi. A történet idején jobbára romokban állnak.
Változik minden e magasabb erőknek s időnek kiszolgáltatott téreken. A kelenföldi tónál harminc esztendeje puszta telkek voltak, mögötte végtelen, kiégett térség, néhány éve
azonban bérházsor épült rája, hogy ím, a bombázások e második (ki tudja, hányadik) térképet is átírják. „De hát itt mindenütt csak emberi kéz munkáját pusztította el emberi kéz
– jóllehet, helyenként meghökkentő alapossággal –, s jóllehet helyenként ijedtséget érzett
a rendetlenség méreteit látva, Damjáni nem rendült meg, nem is esett kétségbe. (…)
Mindezt már kétszer is látta változni, tudta, hogy nem öröktőlvaló, és nem örökkévaló,
hogy ezentúl is sokszor változik még majd a kép, itt-ott előnyére is (…)” (243–244)
Damjánit a lerombolt város képe majd csak a rakpartra érve rendíti meg. A kettészakított híd, a lövésektől csipkésre tépett kőkorlát s a halálfejként tátongó Pest-parti óriásbérház. Gyermekkora örökre recehártyájára írott képe volt ez, nem hely, hanem tájék –,
s e szót a szöveg itt használja először. Ez a pillanat az az egyszer, melyre korábban utaltam.
E pusztulás-pontból visszafelé értelmeződik s rögzítődik a gyermekkori tájék. Heidegger
írja A művészet és a tér című munkájában: „A hely nem a fizikai-technikai felfogás szerinti, előzetesen adott térben van. Épphogy egy tájék helyeinek működéséből bontakozik
ki a tér.” 9 „A hely és a tájék szembeállítása, valamint a helyek működésének gondolata
különösen hatékony a narratív művek interpretációjában.”10 „Ez már nem volt emberi kéz
munkája Damjáni számára, mulandó vagy változható kép, nem; tájék volt, amelybe bele
született, ősi-örök, múlhatatlannak vélt vízió, szülőföldje édes arcának egy ismerős pillanata (…)”(262) Mintha a régió ideje, az „elbeszélt identitás” (Thomka Beáta) a múltban
rögzítődne.
„A fikció mint megjelenítés lényege szerint átfordulás az időérzékelés bensőségéből
a térbeli vonatkozások kinti síkjába, tehát külsővé tétel, a belső szemléletforma testivé válása.” „A dolgokat összekapcsoló metafora princípiuma atemporális jellegű, nem kibontásés nem történésszerű. Helyettesítő, azonosító szerkezete alkalmas a kizökkent idő alapélményének megfelelő térkezelésre.”11
A múlt díszletei közt szeretett és élt jelenből az „emberi fajzat piszkos kis akaratoskodásai” a jövő esélyét fosztották ki. Damjáni vallomásértékű, elbeszélt monológban köz-

9

10
11

Tankönyvkiadó, Bp. 1985. Ottlik otthonossága, mondja Balassa, „nem a szobáé, nem a familiáris
intérieuré (…), hanem az elemeké, a tájé.” (25) „Az antik kozmológiák szerinti elemek irodalmáról beszél, Ottlikról szólván Tandori, amikor »sár-és-hó« közeget emleget” – idézi ugyancsak
Balassa Péter Tandori Dezső affirmatív Ottlik-tanulmányát (A kimondható érzés, hogy mégis
minden… A zsalu sarokvasa című kötetben) (23).
Thomka Beáta idézi a filozófust. A fiktív időtapasztalat. 76. In: Beszél egy hang. Elbeszélők, poétikák. Kijárat Kiadó, Bp. 2001
Thomka B.: A fiktív időtapasztalat, 76.
Thomka B. i. m. 71.

80

tiszatáj

vetített gondolatai e beállt változást elfogadhatatlannak, élhetetlennek tüntetik fel. Holott
változik még a kép ezen egy szövegen belől is. Az elbeszélés utóján meglátjuk a „fullasztó
romsivatagból nőtt levantei tengerkikötőt”, a történet legvége pedig, hitetlenkedve kell tudomásul vennünk, jóval túlszalad a megírás idején: „az ötvenedik előadás felé futó darab”
s a visszatekintő beszédmód elégikussága idős embert idéz, s a ’45 utáni Pestet mint távoli
múltat evokálja ebben az 1946-ban írott szövegben.
VI. A narrációs viszonylatokat említve, meglepett elégedettséggel látjuk, hogy A rakparton e tekintetben is megelőzni látszik megírásának idejét a magyar p róza áramában.
A Doritt Cohn-féle kategóriahármasból12 (idézett [belső] monológ; pszicho-narráció [mely
lényegében a függő beszéd formájú közlésnek felel meg]; elbeszélt monológ) az Ottlikszöveg, úgy tűnik, mindhárommal él; különböző súllyal és aránnyal, de mindőjüket felvonultatja. Sőt! e cohni kategóriák, ha jól értem Thomka Beáta kommentárjait13, igazából
nem három, hanem négy narrációtípust fednek le, s Ottliknál én még e negyedik közlésmódot is fellelni vélem.
E negyedik relációról. Az elbeszélt monológ, mely Thomka Beáta vizsgálódásának fenti
tanulmány erejéig a középpontjába kerül, nem teljesen azonos a szabad függő beszéddel,
lévén az a külvilág tényeinek belsővé tett elbeszélése, itt ellenben a lélekbenső tudattartalmak közvetítésére irányul a közlés. Így válik le hát a harmadik narrációtípusról a negyedik alakulat. Együtt-gondolkodás (pensée avec) az elbeszélt monológ, ahol az elbeszélő
nyelve és a szereplő tudatának hangja egyszerre hangzik fel sűrű szövedéket alkotva a „harmadik személyű elbeszélés szövegfelületén belül”14.
Ottlik így, ösztönösen tapogatózva vagy tudatosan kísérletezve több ízben izgalmasan
csökkenti a távolságot, melyet egy megszokott, harmadik személyű narráció teremtett volt
az elbeszélői és a szereplői szólam közt15. Eme rétegzett eszközhasználat nyomokban fellelhető jelentkezése ellenére sem mondhatjuk azonban, hogy A rakparton hőseinek jelleme árnyalttá válna a szövegben. Akár megközelítőleg annyira sem, mint Németh László
vagy Déry Tibor példaművei (Gyász; A feleségem története) esetében, melyeket Thomka
Beáta választ ki, hogy a két háború közti hazai nagypróza egyszólamúságát szembesítse
a kortárs világirodalom szövegmunkálási eredményeivel. Damjáni báb és maszk marad,
s nem hisszük, hogy ezt színészi irányultsága argumentálná. Inkább az az álláspont, melyet
Ottlik a világban működő (nem működő) kiszámíthatóság, rend, átláthatóság viszonylatában képvisel. Ahogyan nem hisz a súlyos döntések megokolhatóságában, az ember tudatos választásaiban, s helyette inkább a véletlen, az esetlegesség és szerencse az, amit vi-

12

13

14
15

Dorrit Cohn: Áttetsző tudatok. Ford. Cseresnyés Dóra. In: Az irodalom elméletei II. Sorozatszerkesztő Thomka Beáta. Jelenkor, Pécs, 1996. 81–195.
Thomka Beáta: Az elbeszélt monológ. In uő: Esszéterek, regényterek. Forum Kiadó, Újvidék,
1988. 54–62.
Thomka Beáta itt D. Cohnt idézi, i. m. 58.
„A hang az elbeszélőé, a közlemény látószöge azonban a hősé.” Egyik felfogás szerint e narrációtípusban a kimondott szó grammatikailag a szerzőhöz, a közlés értelme szerint a szereplő beszédéhez tartozik (Bally); egy másik látásmód (Bahtyin) szerint „nem a szó a belső személyiség kifejezője, hanem a belső személy a kifejezett és interiorizált szó”. In: Thomka B.: Az elbeszélt monológ, 55.

2008. szeptember

81

lágtörvényként ismer fel. Ekként Damjáni is képlékeny, benseje sötéten hullámzó maszszaként mozgatja cselekedeteit.
„A szereplő elméjében végbemenő folyamatok részletező elbeszélése után mindössze
néhány szó tudósít a történés váratlan fordulatáról, mivel az teljesen megmagyarázhatatlan. A belső látószög kizárja a történés egyes részeinek ésszerű egymáshoz kapcsolódását,
s a nyilvánvalót a rejtett indokoltság váltja föl. Az eseményeknek nincs önértéke, csakis
annak a nyomnak alapján lehet őket elbeszélni, amelyet a tudatban hagytak.” 16
S épp ez a középpontnélküliség, a tudatmély befolyásolhatatlan folyamatainak affirmációja; a világban mutatkozó válogatás nélküliség megérzékítése teszi e fél-ismeretlenségben rejtőző Ottlik kisprózát is oly igen kortárssá, haladottá.
VII. Ha nem is remekmű A rakparton, meghökkentően szövődnek a színterek és idők
rétegei a darabban. A „gojzervarrások”17 pedig nem, vagy alig látszanak, és bizony e szöveget is, akár a legjobb fajtából valókat (az „arisztokratikus regiszterből származókat”18):
legalábbis kétszer kell olvasnunk, hogy a mozaikdarabkák megleljék helyüket. A cyberspaceként egymásra csúszó térképzetek19 finom metszetekül úsznak a „múltnak árján”;
s csak a figyelmes, örökké résen lévő olvasás véteti észre e halk, meditatív elégiában, e talányosan közönyös maszka, e színész történetében, hogy a szöveg két ízben is éles váltással
hágja át az idő linearitását.
A hét oldalas első számozott rész jól poentírozva azon ér véget, hogy megtudjuk: a vezetéknevétől fosztott gyereklány, ez az ismeretlen múltú, -jellemű és -jövőjű igénytelen
szürke-lény két hete a főhős szeretője. A beszélő hang belső moraja olyannyira eluralja
e lapokat, hogy a foszlánnyi cselekmény is tűnni látszik. Kiöntött vízként vissza-visszafut
a gondolat a múlt egy szegmensébe, s nem vesszük észre, hogy a második rész a múlton,
s nem a történetkezdés jelenén folytatódik (ha fölkapja is még a szinkron-szálat egy tűnődésnyi időre), s e kezdőállapotot csak a harmadik rész folytatja mindenestül, a szálak öszszekötésében pedig az olvasónak épp a híd (a kettébombázott, az átkelést amúgy többé
nem biztosító híd) segít majd.
VIII. Így jutunk végül a szöveg-záráshoz, ahol, mint jeleztem, ismét ugrik az idő. Csaknem észrevétlen, eszköztelen és jelzésmentes ez a váltás, de annál izgalmasabb áttűnésekkel szolgál. Mert nézzük a történet utolsó oldalát, s zárjuk korreferátumunkat az e részlet
szálaihoz fűzött széljegyzetekkel!

16
17

18

19

Szegedy-Maszák M. i. m. 39.
Mészöly Miklós szavait idéztem egy műhelytanulmánynak is felfogható interjúból. Szerdahelyi
Zoltán: Beszélgetések Hajnóczy Péterről. Nemzeti Tankönyvkiadó, Bp. 1995. 127–135.
Szigeti Csaba informatív tanulmánya használja e minősítést: Hajnóczy Péter találós kérdése: Hol
léteznek a kopt nők? In: Studia Poetica 7. (Az egyszerű formák szemiotikája.) Szerk. Bernáth Árpád és Csúri Károly. Szeged, 1985. 119–127.
Zsadányi Edit jellemzi így monográfiájában Krasznahorkai László Háború és háború című regényének térszerkezetét. „(a regényszöveg felveszi) a cyberspace térbeli létmódját. (…) Újabb és
újabb beágyazott történet jelenik meg, és ezek között szabad átjárással mozog Korim mint másodlagos történetmondó. Ablakok nyílnak a regényben, az ablakokban újabb és újabb ablakok
jelennek meg, akár egy számítógépes programban.” Kalligram Kiadó, Pozsony, 1999. 159.

82

tiszatáj

A rakparton utolsó (6.) fejezete nem egészen négy oldalas. A lezáró jelenetnél tartunk;
idézek, némi súlyozással: „Sok esztendő múlva, egy ötvenedik előadás felé futó darab második felvonásában várakozott Damjáni a jelenésére.” Számlálás és többszörös időmeghatározás az egész közlés; és nem kevésnyi időről van szó! 1. (Egy ember életidején belül)
távoli jövendőt kell magunk elé képzelni. 2. Sokáig ment már, és megy még a darab. 3. Már
nem is az első felvonás, benne vagyunk alaposan a színielőadásban. 4. Várakozás: ott
vagyunk, mélyen rögzülve ebben a jövőben; ez a jövő jelenné vált már; miközben az igeidők múltat közvetítenek. Meg kell értenünk: az összes eddig történt esemény múlt volt
ehhez a mostani jelenléthez képest. A múltat olvastuk, holott úgy tűnt, Damjánival együtt
jelen vagyunk benne. Nem; most vagyunk jelen. 5. Damjáni a jelenésére vár: most vár,
hogy majd jelen legyen.
Itt következik az anekdotikusnak is tűnhető patkány-epizód, s nem az mégsem. Helyette tükör-történet: Damjániék is patkányok voltak valamennyien a lebombázott Budapesten20.
A színész e ponton emlékezni kezd; Szegedy-Maszák szerint21 mindarra, amiről mostig
szó volt, az eddig elmondott történet teljességére, s ez érdekes retrospekció is volna. De
nem, megítélésem szerint egy olyan dologra kezd itt emlékezni a főhős, aminek elmondására eleddig nem került sor: a Lónával kötött házasság epizódjaira. Megint egy épület kel
színre, megint egy térkép az örökké változó Budapesten: egymás fölé csúszó metszetek, s a
gondolkodás fonalát – fájó momentum – a patkány hirtelen felbukkanása s a hajdani lépcsőházban való jelenléte szövi egybe.
Hirtelen a gondolat, s véle a szöveg néhány sor erejéig még visszább megy a múltba
(273), s most már valóban hozzányúl az elbeszélés korábban felidézett, így ismert történéseihez. Belőlük is kiváltképp a Ferenc József-híd hajdani deszkáihoz lép vissza: a „romsivatagból lett levantei tengerkikötőhöz”. Damjánit az emlékektől fogja el a boldogság, s az
olvasó ezt alig érti. De látja ez az olvasó, hogy a rációról e lélekbúvárlásban le kell mondania. „Minden megvan” (felejthetetlen, sokféle jelentésárnyú Ottlik-metafora), de semmi
sem magyarázható.
Damjáni e lépcsőzetes, apró végekkel végbemenő szövegben most végül megindul öltözőjéből a színpadra, s szembesülünk vele, ahogyan átéli e jelenet estéről estére történő
abszolválását. A bejövést. Kis, rövid színpadralépés, de mindig (ötvenedszer is) ugyanazzal az érzéssel töltekezve viszi végbe. S itt végleg összemosódik minden: régi és új, félmúlt és régmúlt. E mostani színpadi bejövetelkor Damjáni hajdani városáról és emlékei
közül, Marica mellől lép be. Onnan tér meg, egy budai kiskocsmából e színpadi ebédlő kései vendégeként. Elkésett, s mentekező szavai után kinéz a színfalak közé; kinéz szerepéből jelenébe, s e jelenből vissza múltjába, a régi Budapest szívébe, az elsüllyedt városéba,
„mely akkor, a rakparton egyszer fogva maradt összeszoruló szívében”,
s e lírai tirádával tér vissza aztán a színész végleg: szerepébe. Jómagam pedig dolgozatom
keretéhez.
20

21

Krasznahorkai László az 1986-ban kiadott Kegyelmi viszonyok. Halálnovellák első darabjában,
Az utolsó hajóban olyan viszonyokat képez meg a végső háborújától kiürített Budapesten, ahol
a túlélők mintaállata ugyancsak a patkány. Magvető Könyvkiadó, Bp. 7–17.
Szegedy-Maszák M. i. m. 39.

2008. szeptember

83

Marica és Lóna; múlt és jelen; élet és szerep: „minden megvan” e végpillanatokban,
s mikor egy 20. századi, kevésbé ismert Halotti beszédben ezt olvassuk: „Csodálkoznom
kell, mert a halál nem valami különös földi formában jelenik meg, mint például a születés,
hanem egy nagyszerű lakoma előtti pillanatnyi éhség, biztos és jóleső, hiszen terített asztalt ígér. Én tudom, miféle étkek várnak rám – szólt az angyal, és elvesztette testét, és elvesztette lelkét is hálaadással. Visszatért a semmiségbe, ahol minden megvan”22 –, nem
hasonló gondolatokra lelünk-é?
Referátumom végére egy képzőművészeti alkotást: Romvári János Buda (és Pest) halála
című bőr-installációját illesztettem a kivetítőn, mely munkára is figyelmemet Földényi F.
László A jó hír jegyében (in: A testet öltött festmény. Látogatások műtermekben. Jelenkor, Pécs, 1998. 218–222.) című tanulmánya hívta fel. A finoman cserzett és mintázott
bőr, s a két tér-felet agresszíven összemarkoló rozsdás ácskapcsok; a Buda testébe szúrt
dárda… A Romvári-kép a véletlen aleatorikájával ragadott meg, s idézte bennem A rakparton világterét.

22

Kondor Béla: Angyal, ördög, költő. Kezdetleges, de összefüggő tanulmány egy halott költő emlékezetére. Epilógus. In: Kondor Béla: Angyal a város felett. Összegyűjtött versek Kondor-képekkel. Összeáll. Győri János. Szépirodalmi Könyvkiadó, Bp. 106.

84

tiszatáj

MILIÁN ORSOLYA

Verbális és vizuális összeütközései
a Hajnali háztetők-ben

„[a] festményem hajszálpontosan illik az ablakkeretbe,
a napfény kicsit átvilágít a vásznon […]”
(Szilasi László: Corpus Separatum)

A Hajnali háztetők1 kapcsán immár közhelyszámba megy kijelenteni, hogy a kisregényben
centrális szerepet játszanak a képek, elsősorban a fiktív E/1-es narrátor, Bébé által készített, különféle verziók után a Hajnali háztetők címre szert tevő festmény. Mi több, a vonatkozó szakirodalmat tanulmányozva úgy tűnhet, a szöveg-kép reláció ez esetben olyan
kritikai feldolgozottságban, mélyreható analízisekben részesült, hogy az (újra)olvasónak
első látásra nemigen mutatkozik kapargatni való felület.
Aligha vitathatjuk ugyanis Szegedy-Maszák Mihály megfigyeléseit, miszerint „a festményt a történet metaforájának lehet tekinteni”2, vagy, hogy „a történetnek egy elképzelt
műalkotás, egy festmény az önemblémája”3. Korda Eszter lényegében véve a festményt
szintén a szöveg meta-alakzataként, mise en abyme-jaként helyezi el; felfogásában a festmény tematikusan, kompozicionálisan, a figurák közti viszonyokban az elbeszélt történetet, keletkezéstörténetében pedig magát a kisregényt tükrözi. 4 Kettejük interpretációja
nemcsak a festmény verbo-vizuális sűrítményként való felfogásában mutat rokonságot, de
annak elbeszélés-generáló, a történetmondást elindító és/vagy meghatározó funkciójában
is: „a mozdulatlan képből lassan bomlik ki a cselekmény”5; „képről való beszédben bomlik
ki a történet”6. A kép meta-figuratív szerepének, illetve a nézőpontok változatosságának
feltárása után aligha okoz meglepetést az a Szegedy-Maszák-i megállapítás, miszerint
a Hajnali háztetők tétjét a fikcionalizáltság vagy a nietzsche-i ’többes számú igazság’ képezi:
„A kisregény […] a művészet kitaláltságáról szól. […] Minden valóság kitalálás eredménye,
s a tények nem adott kiindulópontok, hanem a képzelet műveleteinek eredményei.”7 Kis
1
2
3
4

5
6
7

Ottlik Géza: Hajnali háztetők. Minden megvan. Európa, Budapest, 1994.
Szegedy-Maszák Mihály: Ottlik Géza. Kalligram, Pozsony, 1994. 59.
Szegedy-Maszák: i. m. 77.
Korda Eszter: Ecset és toll. Az Ottlik-próza vizuális narrációja. Fekete Sas, Budapest, 2005. Vö.
különösen: „[…] a festmény nemcsak témája és kompozíciója miatt metaforája a szövegnek, hanem az alkotásfolyamat ábrázolásában is, így a festmény alkotása önemblematikusan tükrözi a kisregény megalkotását.” (126.)
Szegedy-Maszák: i. m. 60.
Korda: i. m. 27.
Szegedy-Maszák: i. m. 75–76. Saját kiem. – M. O.

2008. szeptember

85

méretű szakirodalmi körképemre feltétlenül fel kell még helyeznem Jakus Ildikó8 kiváló,
a szöveg 1943/44-es és 1957-es verzióinak komparatív, textológiai vizsgálatát elvégző tanulmányát, amelyben az intradiegetikus, korlátozott tudású narrátornak az ottliki életműben való megjelenésére mutat rá.
A Hajnali háztetők kapcsán az alábbiakban egy, a képek pragmatikai és hermeneutikai
kontextusainak, valamint az ezeket felvillantó nyelvi megjelenítéseknek a vizsgálatára
teszek javaslatot. Figyelembe véve Hans Belting megállapítását, miszerint „a kép mindig
az, amit mi csinálunk vele, amit mi fogunk fel belőle”9, vagyis semmiképp sem szuverén
entitás, hanem mindig diszkurzív tereknek, intézményes és mediális manipulációknak
vagy praxisoknak kitett, alapkérdésem a következő lesz: mit tesznek10 a Hajnali háztetők
szereplői a festményekkel, és hogyan vágnak vissza a képek?
Előre kell még bocsátanom, hogy írásomban egy tematikus, illetve referenciális rögzítést hajtok végre a tekintetben, hogy a (szinte kivétel nélkül fiktív, nyelvi tényként létező)
képeket mint a textus által performatív módon létesített faktumokat hozom szóba – mivel
a képek ténykedését, illetve a képekkel való foglalatosságokat az elbeszélt történet világán
belül elemzem, ezeket hipotetikus materialitással ruházom fel. Erre az önkényes értelmezői eljárásra nem holmi nyelvi transzparenciában való hit, hanem a választott kutatási
irány késztet: a Hajnali háztetők mediális hibridjének képhasználata, a verbalitásba beíródó, azon diszkurzív nyomokat hagyó vizuális ’idegen’ vagy a kép/képiség poétikája ugyanis aligha vizsgálható egy efféle interpretációs trükk nélkül.
Felvetett kérdésemre a következő válaszok adhatók: a Hajnali háztetők figurái elsősorban is képeket készítenek és festenek át, képeket állítanak ki a „Váci utca sarkán” 11
vagy szállítanak párizsi expozícióra, képeket értékesítenek vagy megkísérlik ezt, nézik,
értékelik, címekkel ruházzák fel, valamint roncsolják/rombolják őket. Vagyis, itt a létrehozástól a szimbolikus és konkrét cseréken, a verbalitás interpretációs kódján át a képek
vizuális eltüntetéséig és/vagy felülfestéséig és ezzel szemben: nyelvi megőrzéséig 12 tart
8

9

10

11
12

Jakus Ildikó: Egy átírás tanulságai. A „Hajnali háztetők” változatairól. In Jakus Ildikó – Hévizi
Ottó: Ottlik-veduta. Kalligram, Pozsony, 2004. 50–61.; ill. l. még: Vál. és szerk. Kelecsényi László.
Ottlik (Emlékkönyv). Pesti Szalon, Budapest, 1996. 77–91.
Hans Belting: Valódi képek, hamis testek. Tévedések az ember jövőjével kapcsolatban. Ford. Nádori Lídia. In Nagy Edina szerk. A kép a médiaművészet korában. L’Harmattan, Budapest, 2006.
43–59. 49. Kiem. Belting-től.
A szereplők képekkel kapcsolatos tettei alatt természetesen a beszéd- vagy nyelvi aktusokat is értem.
Ottlik: i. m. 7.
A Hajnali háztetők története szerint Halász Péter festményei Párizsban megsemmisülnek, mi
több, a szerző maga oldja le az ecsetje által felvitt rétegeket: „Még idehaza, az elmúlt évek alatt
összevásárolt egy csomó értékes képet; régi és új mesterek vásznait. Lelakkozta valamennyit, rájuk festette saját műveit, és elvitte Párizsba kiállítani. A képeket aztán könnyűszerrel le lehet
mosni és értékesíteni. Egész vagyont csempészett ki magának.” (110.) Festményei azonban verbálisan – Bébé tömör leírásaiban és narrációjában –, valamint – egy újabb mediális transzpozícióval – fotografikus formában megőrződnek: „Egy fekete dobozban ott voltak a festményeiről
készült fényképfelvételek; mintha élete műve lenne itt a koporsóba zárva” (108. Saját kiem. –
M. O.). Ha ezt az „itt”-et nem a történet, hanem az elbeszélés szintjére vonatkoztatjuk, akkor
Bébé szövege (vagy a kisregény maga) az a tartály, amelyben Halász Péter alakja és festményei
konzerválódnak.

86

tiszatáj

a képek élettörténete; a festmények pedig privát és nyilvános szférákban, magán- és közbeszéd tárgyaiként egyaránt megjelennek.
A képek ilyen, voltaképp a valós gyakorlatot tükröző bioritmusában szimbolikus csereként tartom számon a következőket: a modellek és festményalakok, valamint ezek nyelvi
portréja (ti. Bébé elbeszélése) közti analógiás viszonyt és felcserélődést; a vizuális palimpszesztálódást (Bébé korrigálásai/átfestései; Halász mások vásznaira festett szocreál képei); a nyelv képre való rátelepedését, valamint befogadás és érték vagy értékelés (konkrét, anyagi javakban is tükröződő) alakulásait és forgalmát. Ezek a cserék, bevésődések és
átíródások a Hajnali háztetőkben mindig valamilyen szociológiai és/vagy ideológiai térben, társadalmi és/vagy diszkurzív rétegek között mennek végbe. A Hajnali háztetők című
festmény értékét és értékelését például egyaránt meghatározza egyik modelljének, a szintén festő Halász Péternek a kultusza, a modell halála, pontosabban halálhíre, az auktor
Bébé reflektív közlései és címadásai, továbbá a kulturális és az ideológiai piac (a kiállítás
kontextusa; a kiállíthatóság feltételei; Lőcs elvtárs idolatrikus és cenzurális attitűdje, valamint a kritikusok értetlen hozzáállása).
Jóllehet a fentiekben felsorakoztatott interpretációs irányok mindegyike tüzetes vizsgálatot érdemelne meg, az alábbiakban elsősorban a médiumközi, illetve a tényleges roncsolások nyomába eredek.
A Hajnali háztetők című festmény három alakja, az „ülő férfi”, a „ruhátlan, szőke lány”
és a „felöltözött nő”13 a festő Bébé személyes, hozzá különböző érzelmi viszonyokkal kapcsolódó ismerőseit, Halász Pétert, Adriani Aliszt és Karácsonyi Lilit jeleníti meg; Bébé
verbális narratívája pedig ezeknek – a textus nyitányában még lebegő, vagyis név és történet nélküli vizuális jelölőkként tételezett – figuráknak a szövegesítésére törekszik. A hármas portré statikus tere a szerző-narrátor privát terének egyik szeleteként, vagyis egyféle
magánbeszédként, önéletrajzi képkivágatként azonosítható, s vizuális megnyilatkozásának a festmény értelmezhetőségét is meghatározó perszonalitását jól jelzi annak végső
verbális márkája, címváltozata, amennyiben ez egy, a képi térben a szó szoros értelmében
véve láthatatlan epizódra, Halász Péter budapesti látképére utal.
A kisregény ismeretében első látásra Bébé magán-, vagy önéletrajzi diszkurzusa képezi
azt a szűrőt, amelyen a kisregény expozíciójában szóba hozott kritikusok nem látnak át,
ami távol tartja őket a kép befogadásától. Az (ön)életrajzi esemény ismerete híján ugyanis
kép és szöveg, festmény és cím megfeleltethetősége, dekódolása leküzdhetetlen hermeneutikai űrként jelentkezik: „kivált azt nem értik, miért adtam a képnek azt a címet, hogy
»Hajnali háztetők«.”14 Szegedy-Maszákkal egyetérthetünk abban, hogy „a kisregény voltaképp úgy is olvasható, mint a saját címének magyarázata”15, illetve Korda Eszter megállapítását is helytállóként fogadhatjuk el, amennyiben Bébé beszédét ő egyféle „apológiaként”16, alkotását a kritikusokkal szemben megvédőként azonosítja. Ha Bébé beszéde retorikai, a festmény befogadóinak meggyőzését célzó intencióval rendelkezik, akkor igencsak furcsállhatjuk a festő-alkotóként tételezett figura érveléstechnikáját, hiszen elbeszélése voltaképp nem a kép mellett, hanem a kép köré beszél. Bébé narratívája a kép mo13
14
15
16

Az idézetek mind innen: Ottlik: i. m. 7.
Uo.
Szegedy-Maszák: i. m. 59.
Korda: i. m. 100.

2008. szeptember

87

delljeit, (részleges) élettörténetüket, vele való kapcsolatukat és a kép keletkezéstörténetét
beszéli el, ha pedig Bébé diszkurzusát egyféle egzegézisként, a kép címe és a kép közti intermediális homály vagy érthetetlenség eloszlatására törekvésként értjük, akkor az életrajzi szemlélet, az empirikus adatok felsorakoztatása, valamint a verbális, vallomásos diszkurzus képviseli azt az argumentációs hálót, amely a festményt ’olvashatóvá’ teszi. Vagyis,
Bébé kettős megnyilatkozásában (festés és írás praxisa) a szavaknak a vizuálisra való rárétegződése lesz az a felszín, véset vagy palimpszesztus, amely a képet (meglátása szerint)
színről színre láttatja, az expozícióban tételezett olvashatatlanságtól az olvashatóságig
juttatva el.
Ez az auktoriális rávilágítás azonban egyrészt jelentősen leszűkíti a kezdetben, egyébként feltűnően szűkszavú ekphrasziszban 17 instabilként, meghatározatlanként, s ilyképp
heterogénként tételezett kép értelempotenciáljait, azaz a kisajátítás értelmében véve roncsolja a vizuális médiumot. Bébé igazság-diskurzusa (vö. „az igazság az, hogy […]” [7.]),
amely a vizuális és verbo-vizuális enigma feltárására, festmény, illetve cím és festmény
rejtélyes kapcsolatának kibontására és megoldására tör, a történet megfogalmazása által
éppen a festmény privát diszkurzusát írja felül, hallgattatja vagy nyomja el: a kép köré
szőtt narratíva, miközben a festmény diszkurzusának kiegészítését, pontosabban: kijavítását célozza, így a nyelv repressziója által teszi fogyaszthatóvá a képet. Ilyen értelemben
Bébé verbális diszkurzusa nemcsak, hogy nem a kép mellett, hanem helyette, még pontosabban: ellene vagy ezzel rivalizálva beszél, ez a mediális strukturálódás és transzponálás
pedig a szkripto-vizuális ökonómia struktúrájában korántsem valamiféle kiegyenlített dialogicitást, cserét, vagy – Korda Eszter kifejezésével élve – „pontosabb, igazabb eredményt”18, jóval inkább egy fegyelmező, ellenőrző, azaz felügyeleti szűrőt, egy hierarchikus
viszonyt képez meg. (Ez a felügyeleti vagy szabályozó mechanizmus természetesen a címadás történetében, illetve a címválasztásokban is jelentkezik. Lőcs elvtárs Bébét palimpszesztálásra, Halász-portréjának le-rétegzésére buzdítja19, Bébé pedig újabb festékréteget

17

18

19

Vö.: „Ülő férfit ábrázol, aki hegedül a mellette ülő ruhátlan, szőke lánynak, bal lábánál pedig egy
felöltözött nő ül a földön, és hallgatja a hegedűszót. A hegedűs is csodálatosan szép fiú, a szőke
lány is tündökletes, mégis a kritikusok egybehangzóan azt panaszolták, hogy valami »nyugtalanító diszharmónia« árad róluk, »hibásan fogtam fel a témát«, ahogyan egyikük írta, s kivált azt
nem értik, miért adtam a képnek azt a címet, hogy »Hajnali háztetők«.” (7.)
„[a]z intermedialitás szerepe a szemléltetés, az egyik médium nem tudja azt érzékeltetni, amit
a másik, így kiegészíthetik egymást, pontosabb, igazabb eredményt érve el. A kiegészítés kulcsszó
ebben a poétikában: a festmény átfestése, a szöveg állandó módosítása is közelítés a lényeghez,
az igazhoz. Ugyanakkor a relativitás eszköze is, mert hiszen önmagában egyik sem igaz. Bébé
a valóság megragadásáért küzd meg narrációjában […]” (Korda: i. m. 126. Saját kiem. – M. O.)
Olvasatomban a Hajnali háztetők (a történet és az elbeszélés szintjén egyaránt működő) intermediális összefüggései épp nem a médiumok békés együttműködéséről, hanem a médiumkonkurrenciáról és hatalmi (át)helyeződésekről adnak számot; funkciójuk pedig nem a történetkomponensek minél valószerűbb közvetítésének érdekében való ’közös’ munkálkodásban, jóval
inkább a hatalmi, ideológiai, hermeneutikai (és narratív) konfliktusokra való figyelmeztetésben,
azok megjelenítésében áll.
Vö.: „– Hát vakard le a képről a nőket – mondta végül.” ( 9.)

88

tiszatáj

visz fel rá20. Címválasztásaiban ugyanakkor a meghatározatlan festményhez – több – tisztázó és megzabolázó verbális korlátot és/vagy réteget társít. A képcímek 21 ismét a nyelv
represszív szerepéről adnak számot, amennyiben kizárják a verbo-vizuális szemiózisból
azokat a jelölőket és jelentéseket, amelyeket a hatalom nem tart nyilvánosságra hozatalra
méltónak, vagyis letilt.)
A verbális ilyen uralmi, a vizuális fölötti dominanciára törő jellege a történet azon
pontján is jelentkezik, ahol Bébé nemcsak, hogy interpretációs (és ne feledjük: auktoriális
pozícióból eredő) hangot kölcsönöz festményének, de ismét köré, mellé- és leginkább ellene beszél. A beszédes, mondhatni fallikus nevű Lőcs elvtárssal folytatott diszkusszióban
így egyrészt maga is „gyöngének”, befejezetlennek, „hibásnak”, „túlságosan élethűnek”
valamint „nem elég pozitívnak” nevezi a képet, azaz csekély művészi értékkel bíróként
tartja számon; másrészt az ábrázolás milyenségével, stilisztikai besorolásával kapcsolatban teljesen ellentmondásosan nyilatkozik: „formalista kép”, „idealista”, „naturalista.” 22
Azaz, míg narratívája bizonyos értelemben a kép, illetve a képértelem tolmácsolását, megvilágítását és korrekcióját intencionálja, a képről való explicit beszédben lerontja azt, és az
egymásnak radikálisan ellentmondó ábrázolási formákhoz sorolva egyfelől ismét kisajátítja, másfelől az eldönthetetlenség vagy a ködösítés által eltünteti a verbális közlések között a képet.
Bébé képekkel kapcsolatos beszéde többnyire kettős, egyszerre leplező és megmutató,
az irónia alakzatával dolgozó nyelvjátékot űz. Például a B. festő „remek”, egy „trágyadombon kapirgáló tyúkot” ábrázoló festményére vonatkozó részletben a perifrázis és eufemizmus alakzatai az elhallgatott (pontosabban: le nem írt) kimondását teszik lehetővé:
B. a „barnássárga matériát” nem „ganéjként”, hanem egy másik, „közönségesebb névvel” 23
illeti. A ki nem mondott, pontosabban papírra nem vetett „közönségesebb”, a „ganéjt” helyettesítő szó írott hiányára a narrátor külön felhívja a figyelmet: „»Lefejtettem a – ganéjt«, mondogatta, de nem ezzel a szóval, hanem közönségesebb nevén nevezve a barnássárga matériát.”24 Ezzel a szóhasználattal a későbbiekben Bébé maga is él, hangsúlyozva,
hogy a „ganéj” helyett másik, vélhetően vaskosabb/trágárabb szót alkalmazott: „– Lőcs
elvtársnak ganéjt a fejire” – mondtam a titkárnak, de nem ezzel a szóval […].”25 Ezek
a reflektív kiszólások a Bébé beszéde és Bébé írása, az ’élő’, beszélt nyelvhasználat és az ezt
felülíró, grafikus rögzítés közötti, ismét mediális váltásként identifikálható résre, elfedés
és megmutatás a Hajnali háztetők szövegét ugyancsak átszövő stratégiáira utalnak. A nyelvi
trükk – a jólnevelt narrátor a nyomdafestéket nem (igazán) tűrő kifejezést (ön)cenzúrázza –
20

21

22
23
24
25

Vö.: „Nem kezdtem új képet Halász Péterről, de a régit megpróbáltam kijavítani.” (13.), és: „[Lili]
[ó]vott, ne fessek új portrét Petárról. Én mégis átjavítottam a régi arcképét, s még ezt a meghatottságomat is belefestettem imitt-amott.” (109. Saját kiem. – M. O.)
A címváltozatok keletkezésük sorrendje szerint a következők: „H. P. arcképe, két feleségével”;
„Égi és földi szerelem”; „Hegedülő férfi, ülő akt és egy titkos prostituált képmása”; „Hajnali háztetők” (13.) Talán szükségtelen megjegyeznem, hogy a kép értelempotenciáljai mindegyik esetben
módosulnak, s maguk a címek prolepszisekként tarthatók számon. Festményalakok és címek kitűnő elemzését nyújtja Korda: i. m. 98–108.
Az idézetek mind innen: Ottlik: i. m. 8.
Az idézetek mind innen: Ottlik: i. m. 9.
Uo. Saját kiem. – M. O.
Ottlik: i. m. 13. Saját kiem. – M. O.

2008. szeptember

89

egy másik (szó)játékra, az elhallgatás (le nem írás) meg- és kifordításának példájára is
rávilágít: a kurrens hatalom legexponáltabb képviselőjének neve (ti. Lőcs elvtárs) olyan
sokatmondó – és leírt – titulus, amelynek – bizonyos (fallikus) értelemben – a hivatalos,
normatív nyelvhasználatban nem volna helye.26
Noha Bébé festményről való beszéde enyhén szólva önellentmondásosnak mutatkozik27, nem állíthatjuk, hogy mediális hierarchizálásában egyértelműen a verbalitás primátusára voksolna. Bébé ikonofíliája, a vizuális iránti elkötelezettsége ugyanis a képkészítés
praxisa mellett a vizuális reprezentáció iránt táplált eredendő bizalmában is tetten érhető.
Így például fotográfiák alapján készül új képet festeni Halászról; a hajnali Budapest látványának elbeszélése kapcsán azonnal annak képi rögzítését javasolja; továbbá a nyelv
elégtelenségére hivatkozva készíti el az ominózus, a textus expozíciójában „vitatható értékűnek” (7.) nevezett festményt. A festmény keletkezéstörténete szerint Bébé (legalábbis
részben) azért készíti a képet, hogy az újságíró Z. híre alapján körvonalazódó sejtését, miszerint Halász és Lili volna az antibes-i penziótulajdonos és szakácsnő, leellenőrizze: „[…]
sehogyan sem bírtam leírni Halász Péter külsejét. Az az ötletem támadt, hogy lefestem őt
Z. számára emlékezetből” (100.). Az elkészült képen Z. valóban felismeri őket, vagyis Bébé
festménye mintegy a szomszédos, a fotografikus médium tulajdonságaira tesz szert: a festmény itt a realizmus, pontosabban az objektivitás igényével lép fel, amennyiben nemcsak,
hogy leképezi, de azonosíthatóvá és visszakereshetővé teszi az empíriát, az ún. valóságot.
A Hajnali háztetők című festmény tehát ebben az epizódban nemhogy hermeneutikai
zűrzavarban, hanem éppenséggel a reprezentációs erő és a megértés sikerességében részesül. Hozzá kell tennem, hogy ezt a sikert ismét egy privát tér, a személyes ismeretségek
és empirikus tapasztalatok garantálják. A befogadás itt a portré műfaji szabályainak megfelelően valóság és kép analógiás viszonyának a függvénye; a valóság és kép közti reprezentációs vagy mimetikus viszony evidenciája alapján pedig ’realistaként’ kellene elfogadnunk Bébé alkotását. Bébé korábbi stilisztikai mismásolásait itt a kép „igazsága” rántja
helyre. A Z.-epizódban a nyelv kudarcával a vizuális sikere szegül szembe: a természethűség felől nézve a képi potenciál igazságértékre tesz szert, a vizuális így részint helyreállítja/korrigálja, részint pedig felülírja Bébének Halász és Lili alakjait megragadni próbáló szavait. Egyben rámutat arra is, hogy Bébé szavaival nem, csakis festménye által képes láttatni, a szó szoros értelmében véve megjeleníteni vagy láthatóságot produkálni. 28
Számításba véve azt is, hogy a kép itt a cím, azaz elsődleges metakódja nélkül szerepel,
akár annak állításához is eljuthatunk, hogy a kép a textus expozíciójában tárgyalt befogadhatóságát csak a cím, azaz a verbalitás intrúziója nehezíti meg és/vagy lehetetleníti
el: a kép ugyanis verbális mankója nélkül, pusztán a portré műfaji konvenciói szerint diktált recepciós szabályokra alapozva – legalábbis Z. számára – világosan érthető. Vagyis,
míg korábban a privát tér, a közlés személyessége tűnt a megértést gátló erőnek, immáron
26

27

28

Ahogyan leírni sem igen illik. Túlzás volna-e ezt a névadást (vagy minőségjelzős szószerkezetet)
sarkalatos, frappáns, rendkívül sűrű és rövid politikai el(len)szólásként értenünk?
Az elbeszélés szintjén ez a sokak által megfigyelt narrátori megbízhatatlanság egyik indexeként
tartható számon.
Verbális és vizuális ilyen viszonya természetesen a Hajnali háztetők újabb meta-, ezúttal az elbeszélés szintjét érintő rétegét képezi, amennyiben nemcsak az elbeszélő tudását, de elbeszélőkészségét is korlátozottként mutatja fel.

90

tiszatáj

úgy tűnik, a Hajnali háztetőkben a képek recepcióját elsősorban a verbális kód gátolja.
Mielőtt azonban a festmény mediális transzparenciáját, mimetikus tökélyét maradéktalanul elfogadnánk, meg kell jegyeznem, hogy a kép olyan láthatóságot is magán hordoz,
amelyet Bébé a történet szerint semmiképp sem láthatott. Bébé egyaránt alapoz a múltban szerzett tudására és egy látatlan jövőre, amennyiben nemcsak „emlékezetből”, hanem
képzeletből is dolgozik: „Megöregítettem kissé a lányt. A kopár éveket, melyek azóta kifutottak alólunk, kegyetlenül hozzácsaptam Lili kerek, kemény fejéhez” (100–101.). Az
(empirikusan) láthatatlanból formált láthatóság, a távollevő imaginárius kiegészítése és
megjelenítése olyan látványt hoz létre, amely egybeesik a valósággal, ámde úgy, hogy a tapasztalati dimenzióra csak ingatag módon alapoz, ilyképp a vizuális tárgyiasságot nem
valamiféle külvilág, jóval inkább a fantázia és a képzelőerő dimenzióival helyezve vi szonylatba.
Bébé ikonofíliája, illetve képnyelve a nyilvánosság felé kommunikálásban, a belső/endogén vagy privát képek materiális kivetítésében és realizálásában ténykedik; festői praxisa az auratikus, egyedi képek létrehozását célozza, s ha képeire tényszerűen „rá” (9.)
vagy „belefest” (109.), korrigáló, vagyis esztétikai, illetve morális okokból teszi. Képeit így
nem vizuálisan, hanem a nyelvi cselekvés által tünteti, árulja el vagy bocsátja áruba. Halász ezzel szemben a materialitás és az individuális képalkotás denegálójaként tételeződik:
ő sokkal inkább a reprodukálásban, a sokszorosításban jeleskedik (mellplasztikák, a kurrens ideológia kollektív képeinek termelése), továbbá rétegművészetet gyakorol: régi és új
mesterek vásznaira festi rá szocreál ábrázolatait.29 Ha Bébé egyik vizuális trükkje az, hogy
a láthatatlant is megjeleníti, Halász a látható felülfestés általi elrejtésében, a felület
diszkurzusában érdekelt, de csak azért, hogy a(z eredeti) felszín átfestésével a képek cseréjében a(z anyagi haszon értelmében vett) materialitásból részesedjék. Amit Halász Péter
megtesz a képekkel, azt gyakorolja Bébé a képről való beszédében: ahogyan egyik festmény egy másik hordozóeszközévé és -felületévé válik, ahogyan az originális forma átadja
helyét az ideologikus-kollektívnek vagy törlések által képek tűnnek el és bukkannak elő,
úgy a narratív nyelv maga is folyton-folyvást dekomponál és de-hierarchizál.30 Halász Péter palimpszesztálásának morális olvasatai jól ismertek 31 – a kisregény zárlatában említett
ikonoklazmusa azonban legalább kétféle további olvashatósággal bír: a szocreál felületek
destruálásával egyrészt az ideológiát is lemossa a színről, felszínre hozva, egyben disszidáltatva az alighanem auratikus képi tartalmakat, másrészt virtuálisan egy auktori öngyilkosságot hajt végre32.
Megjelenítés és meg nem jelenítés, eufemizmus és vulgarizmus, verbális nyíltság és
tiltott beszéd, továbbá képkészítés és képrombolás kettős játszmái a verbalitás által elfojtott és ennek ellenszegülő vizuális pregnáns darabjaként teszi olvashatóvá a Hajnali ház-

29
30

31

32

Vö.: „Egy hatalmas méretű vásznon vasöntő munkások serénykedtek.” (107.)
Röviden jegyzem meg, hogy Bébé narratívája, a szereplők nyelvi (és vizuális) portréinak többértelműsége maga is egyféle, az imídzs [image] értelmében vett kép-készítésként és kép-rombolásként – ha tetszik: bálványkészítésként és -ledöntésként – fogható fel.
L. Halasi Andor: Hajnali háztetők. Ottlik Géza elbeszéléskötete. In uő: A jövő felé. Szépirodalmi,
Budapest, 1964. 194–197.; és Lengyel Balázs: Ottlik Géza elbeszélései. In uő: Hagyomány és kísérlet. Magvető, Budapest, 1972. 327–333.
Vö.: „Élete műve lecsurog majd a padlóra az oldószerrel együtt.” (110.)

2008. szeptember

91

tetőket. A fentiekben érintett vizuális és intermediális praxisok kapcsán pedig az a kérdés
is joggal fogalmazódhat meg, hogy vajon a képek az Ottlik-kisregényben, némaságuk ellenére, pontosabban szöveggel való felruházottságuk, beszédbe, diszkurzív és különböző
csere-aktusokba hozottságuk által nem valamiféle önálló diszkurzusra tesznek-e szert,
olyan, első megközelítésben néma, majd nagyon is hallható morajlást teremtve, amely
nemcsak az őket közvetítő médiummal, de a kurrens hatalmi ideológiával is szembeszegül?
Kissé sarkosan fogalmazva állíthatjuk, hogy a Hajnali háztetők verbo-vizuális összefüggéseit a szakirodalom eddig egyrészt az „elbeszélés nehézségei”, azaz nyelv és valóság
relációja, illetve az ottliki metafikció, művész-alteregó vagy „művészetfelfogás”, másrészt
kép és szöveg egymást tükröző, egymás analogonjaként viselkedő, más szóval mimetikusként appercipiált viszonya felől tárgyalta. A Hajnali háztetők kétségkívül szól a festményről, a figurák történetéről, az elbeszélhetőségről, a művészetről, de véleményem szerint
legalább ennyire szól, vagy inkább beszédesen hallgat 1956-ról, a kimondhatatlan kimondásáról, a láthatatlan láthatóvá tételéről valamint az irónia, a kettős beszéd szubverzív,
ideológiakritikai és/vagy protestáló működéséről. 33 Kétségtelen interpretációs tény az is,
hogy kép és szöveg viszonya itt öntükrözőként azonosítható, de a Hajnali háztetők
szkripto-vizuális szerveződése a jelek harcaként, az egymást eláruló és felülíró képek és
szavak relációjaként is elgondolható. A valóság nyelvi hozzáférhetetlensége, a nézőpontfüggő igazság és/vagy valóság, a narrativizálás lehetőségei, az elbeszélés és a narrátor hitelességének, megbízhatóságának és tudásának kérdésessége természetesen szintén helytálló interpretációnak mutatkozik, ám az értelmezés „nehézségeinek”, az olvashatatlanságnak és a félreértésnek a tematizálása legalább ennyire a szöveg tétjét képezhetik.
Végezetül pedig, jóllehet a fentiekben a szöveg jó néhány aspektusát negligáltam,
a Hajnali háztetők szövegét a magam részéről ikonofília és ikonoklazmus, verbális hatalom
és vizuális ellenszegülés, illetve ideológia és az ezt kihívó vagy kijátszó kettős beszéd és
képhasználati praxis történeteként tartom újraolvashatónak és újraolvasandónak.

33

Ennek részletesebb, a szöveg narrato-retorikai csúszkálásaira jobban kitérő vizsgálata a szakirodalom egy része által apolitikusként tárgyalt Ottlik-kép árnyalásához is hozzájárulhat. Meggyőződésem, hogy a Hajnali háztetők még nem eléggé feltárt szocio-politikai rétegzettségére épp a
képekkel és közvetítésükkel folytatott nyelvjáték elemzése mutathat rá.

92

tiszatáj

H ERNÁDI M ÁRIA

A megszakadt történetek teljessége
O TTLIK G ÉZA: PRÓZA


„Mindenki kiváltságosnak hiszi az életét, gondoltam,
amiben igaza is van mindenkinek.”1

Ottlik Géza 1980-ban megjelent Próza című könyve már a címében ellenáll a műfaji besorolásnak, hiszen a műfajnál szélesebb kategóriára, műformára utal. A korabeli kritikák
és recenziók többsége vegyes műfajú szövegek gyűjteményének, műhelyforgácsok laza
halmazának tekinti a Prózát, s ez a megközelítés útját is állja az érdemi olvasatok születésének. Balassa Péter2, Bányai János3 és Béládi Miklós4 tanulmányai ezzel szemben a mű
egységét és koherenciáját hangsúlyozzák, s arra az eredményre jutnak, hogy a Próza
egyetlen történet elbeszélése5, sőt, hogy a Próza valójában regény6.
A könyv felépítése igazolni látszik ezeket a véleményeket. A kötet kétféle, egy kisebb és
egy nagyobb betűtípussal dolgozik. A kétféleség világosan látható és követhető a tartalomjegyzékben is, ahol a nyomtatott nagybetűkkel szedett címek felelnek meg a nagyobb
betűmérettel szedett hat fejezetnek (CZAKÓ HALÁLA AZ ÚJ N EMZEDÉKBEN ; EGYETEM, BH;
A RÉGI VÁROSI SZÍNHÁZ LEJTŐS FOLYOSÓJA; OSTROM, PASARÉT; A FORDÍTÁSRÓL; AUGUSZTUS
RÓMÁBAN), a kisbetűs címek pedig a kisebb betűmérettel szedett összes többi fejezetnek.
Ha a Prózát regénynek tekintjük, a nagybetűs hat fejezet a regénynek azt a síkját jelöli,
ahol az elbeszélő magát felfedve „kiszól” az olvasónak, előzetes vagy utólagos kommentárokat fűz a szövegekhez, ahol hangsúlyozza az emlékezés és az önreflexió gesztusát. Ez
a nagybetűs szövegréteg az elbeszélői sík. Ezzel szemben az említett hat fejezeten kívüli
kisbetűs fejezetek az (elbeszélt) történet síkját jelölik.
A nagybetűvel kiemelt – a visszaemlékezés jelenét magában foglaló – elbeszélői sík
szerepe mindenek előtt az, hogy rendezze, strukturálja és irányítsa a Próza című regény
rendkívül sűrűn tagolt, bonyolult történetét, cselekményét. A hat fejezet közül kettő keretet alkotva különül el a többitől. A első fejezetben (CZAKÓ HALÁLA AZ ÚJ NEMZEDÉKBEN)
1
2

3

4

5
6

Ottlik Géza: AUGUSZTUS RÓMÁBAN. In: Ottlik Géza: Próza. Magvető, 1980. 295.
Balassa Péter: Ottlik Géza: Próza = Kortárs 1980/12 illetve: Balassa Péter: Íme a Próza: Ottlik
Géza könyvéről. In: Balassa Péter: Színeváltozás Szépirodalmi Kiadó, 1982.
Bányai János: Próza = Híd 1981/4 illetve: Bányai János: Próza: regény, elbeszélés. In: Ottlik:
emlékkönyv (Szerk. Kelecsényi László), Pesti Szalon, 1996.
Béládi Miklós: Ottlik prózája = Alföld 1981/3 illetve: Béládi Miklós: Ottlik Prózá-ja. In: Béládi
Miklós: Válaszutak. Szépirodalmi Kiadó, 1983.
Balassa Péter: Ottlik Géza: Próza 1198.
Bányai János: Próza: regény, elbeszélés. 150.

2008. szeptember

93

megkezdett elbeszélés az utolsó fejezetben folytatódik és ér véget (AUGUSZTUS RÓMÁBAN),
mintegy kettétört gömbhéjként nyílva meg és csukódva össze a szöveg-egész körül. A további négy nagybetűs fejezet is kohéziós szerepet tölt be a történetek között, új szálakat
vezet fel, fordulatokat jelez és gondolatokat összegez, belső vázként strukturálva a keretbe
foglalt cselekményt.
A következő kérdés az lehetne, hogy ha a Próza regény, akkor miről szól ez a regény.
Ottlik Géza nyilatkozataiban többször hangoztatja, hogy a költészet és az írás nem más,
mint létezésünk formai megragadása, amihez folyamatosan modelleket, mintákat keresünk.7 Írói hivatásáról a következőket mondja: „Van, aki azért lesz író, idősebb korban,
mint én, mert valami mondanivalója van. Nekem nem volt semmi külön mondanivalóm,
csak az emberi létezés és a világ teljes egésze. (…) a művészet lényegében nem külön
szakma, hanem egyszerűen az élet gyakorlása, az emberi lét természetes foglalkozása,
amit mindenki űz éjjel-nappal. Ami megtörtént az emberrel, (…) azt mind átéli, tudomásul veszi, reagál rá, visszagondol rá, rendezni próbálja, hordozza, építi, szóval éli az életét.
Alighanem ilyen értelemben képzeltem el magamnak hétévesen az írói pályát: hogy majd
a létezés-szakmában dolgozom.”8
Ennek az ars poeticának a választása egyben műfaji minták, beszédmódok választását
is jelenti. Meg kell találni azt a formát, amely képes befogadni ennek az elgondolásnak
a tágasságát, vagy ha tetszik: képtelenségét. Ha az irodalmon kívülről kezdjük el a közelítést, a legkézenfekvőbb forma maga az emberi élet mint történet. Philippe Lejeune szerint
az élettörténet nem pusztán egy halom információ, hanem mindenekelőtt struktúra és
kommunikációs aktus9 – a saját-élet szolgálhat tehát leginkább olyan történetformaként
az ember számára, amelynek keretei közt talán felmutatható a „létezés egésze”. Innen
nézve magyarázatot nyer Ottlik életművének meghatározóan önéletrajzi jellege, s az is
nyilvánvaló, hogy a Próza mint önéletrajzi mű szerves része annak a megértési folyamatnak, amely a létezés egészéhez a saját-élet megértésén keresztül jut el. Mert, ahogy az Ottlik által sokszor idézett Kosztolányi mondat állítja: „Tévedés azt hinni, hogy a költő érti az
életet, és mint valami tanítómester, elmagyarázza. A költő nem érti az életet, és éppen
azért ír, hogy az írással mint tettel megértse.”10
Csakhogy míg az önéletrajzi ihletésű Ottlik-regények és novellák főhőse és elbeszélője
egy Bébé nevű figura, addig a Próza főhőse és elbeszélője azonos a könyv szerzőjével, aki
közvetve – családtagjai nevének említésével – több ízben meg is nevezi magát. Tehát míg
a lejeune-i paktum a többi Ottlik regényekben regényírói, addig a Prózában inkább önéletírói.11 A fikcionalitás szerepe a regényekhez viszonyítva elenyésző: a Próza tehát akár
az „Ottlik Géza élete(i)” címet is kaphatta volna. Béládi Miklós ennek megfelelően „szellemi önéletrajzként”12 közelít a műhöz, amelyet a „gondolkodás évgyűrűi” 13 strukturálnak.
7
8
9

10
11
12
13

Ottlik Géza: A regényről. In: Ottlik Géza: Próza 187–188.
Beszélgetés Lengyel Péterrel. In: Próza, 204–206.
Lejeune, Philippe: Önéletírás, élettörténet, napló. Válogatás Philippe Lejeune írásaiból. L’Harmattan, 2003. 131.
Ottlik Géza: i. m. 187.
Vö. Lejeune, Philippe: i. m. 17–45.
Béládi Miklós: Ottlik prózája 79.
uo.

94

tiszatáj

Ha az irodalmi műfajok körében keressük tovább azt a beszédmódot és formát, amely
megjelenítheti „a létezés teljességét”, a regényhez jutunk el. „Nemcsak fiatalságánál fogva,
ideiglenesen nincs eldöntve, hogy a regény micsoda. – írja Ottlik – Lényegéből, a valóság
struktúrájától való elválaszthatatlanságából folyik alapvető indetermináltsága, mint a művészeteké vagy a matematikáé. Amiről „szól”, azaz a tartomány, ahová összetevő elemei
tartoznak (…), a világ teljes, sértetlen valósága: nem aktuálisan létező, hanem létrejövő,
nem zárt, kész valami, hanem szakadatlanul készülő, a nyelv, a fogalmi hálózatunk számára keletkező.”14 Az Ottlik által definiált regény tehát éppen olyan, a teljességet a töredékesben sűrítő, folyamatosan változó és keletkező, végleg soha el nem készülő építmény,
mint az emberi élet, pontosabban: mint az a történet, aminek az ember a saját életét látja.
A Próza felépítésében ugyanaz az Ottlik írásmódjára nagyon jellemző körkörös szerkesztettség érvényesül, ami az Iskola a határon és a Buda című regényekben, és több elbeszélésben is (Hajnali háztetők, A Drugeth-legenda). A témák spirálisan épülnek egymásra: az elbeszélő egy tárgyat többször is körüljár különféle szempontokból, a megértés
különböző szintjein. Erre a legjobb példa a kötetben szereplő, az életrajzon és írói pályán
végigtekintő három interjú, amelyek a könyv három különböző pontján elhelyezve a Próza
mint életrajzi mű belső kicsinyítő tükreinek is tekinthetők. Eltérő szintű kifejtettségüket
már a címük is jelzi (Félbeszakadt beszélgetés Ráz Pállal, Beszélgetés Lengyel Péterrel,
Hosszú beszélgetés Hornyik Miklóssal). Az első beszélgetés anyaga a gyermekkortól az
egyetemi évekig, a másodiké az első művek megjelenésétől a hatvanas évek végéig vezet,
míg az 1978–79-es nagyinterjú az Ottlik-ősöktől egészen az interjú idejéig követi az írói
pályát.
Az életrajz/élettörténet mellett a spirális rendben felépülő másik nagy téma maga
a regény. Az erről való gondolkodás csúcspontja A regényről szóló esszé és persze maga
a Próza, mint regénykísérlet. Ebből is látszik, hogy a regényműfaj keresésének, megértésének folyamata egyszerre két, egymástól elválaszthatatlan – elméleti és gyakorlati – síkon
zajlik: az elbeszélő a regényről elmélkedik, közben pedig – ugyanabban a készülő szövegben – megpróbál regényt írni. A regény megértésére tett kísérlet elméleti síkjához tartozik
a Próza összes kritikai jellegű, műelemző írása is, amelyeknek – bármilyen műfajhoz
nyúlnak is – viszonyítási alapja, végső tétje rejtetten vagy nyilvánvalóan mindig a regény.
A regényműfaj „tanulásának” ugyanehhez az teoretikus síkjához rendelhetők a művészet
és a valóság viszonyával foglalkozó írások, mint például az Újságcikkek a háború alatt
(1942–1943) című fejezet tárcái, vagy a Háború után (1945–1946) jegyzetei, karcolatai.
A művészet és valóság témakör spirális vonulatának kifutása, csúcspontja a Kosztolányi
című esszé, amely egyben a kötet Epilógus előtti záró darabja is. Ez az esszé azért is tekinthető gondolati szintézisnek, mert egyszerre szól a művészetről, irodalomról és a regényről, s egyszerre az emberi élet történetének, mindennapjainak valóságáról – rámutatva
ezzel a kettő eredendő egységére, szétválaszthatatlanságára. „Kosztolányi a durván leegyszerűsített látszatvalóságból segít visszatalálni a saját életünkbe, – olvashatjuk az esszében – a mindennapjaink eredendő teljességébe, ahol a mérhető adatoknak, megfogalmazható tényeknek, vagyis mindannak, amiről azt hisszük, hogy e világban történik, velünk
vagy körülöttünk, igen csekély a fontossága. / Megmutatja, segít felfedezni, felismertetni

14

Ottlik Géza: A regényről. In: Próza 186–187.

2008. szeptember

95

velünk, hogy életünk folytonossága mennyivel valóságosabb dolgokkal van tele.” 15 Mert,
teszi hozzá a zárszóban az író: „létezni csodálatos, regényes, nagyszerű dolog.”16
Az élet és a mű elválaszthatatlanságát alapul véve máris érthető a Próza műfaji heterogenitása is: az, hogy mit keresnek a kritikai írások az önéletrajzi jegyzetek között, az
irodalomtörténeti fejezetek egy el nem készült regény skiccei mellett, az elméleti esszék
a tárcák és naplórészletek szomszédságában, mindez pedig miért van beleágyazva Czakó
Pali szerelmének, halálának és megvilágosodásának történetébe. Mindez együtt a lkotja
azt, amit életműnek nevezhetünk (az élet mint mű és a mű mint élet értelmében eg yaránt).
Egyetérthetünk tehát Balassa Péterrel, aki szerint a Próza műfaji maszkok sorozatán
át történő nyomozás, detektívtörténet. 17 Balassa szerint a nyomozás tárgya a barátság:
hogy él-e, hal-e a régi barát – szerintem viszont a nyomozás tárgya átfogóbb, a keresés
célja a regény mint élet s az élet mint regény.
Ennek a regény-nyomozásnak a kicsinyítő tükre a Magányos hegedűszó című szöveg,
amelyben az elbeszélő egy lehetséges, de még meg nem alkotott regény kezdőjelenetét vázolja fel, majd hozzáteszi: „Másként azt sem tudom, regény vagy színdarab-e az, aminek
így kellene kezdődnie, miért izgatott a polgári ruhás férfi, mibe keveredett barátjával,
a kapitánnyal együtt, mi történik majd a következő félórában és a következő esztendőkben.
(…) Ha bárki tudna valami bővebbet, nagyon kérem, közölje velem. A nyugtalan férfi
egyébként száznyolcvan centiméter magas, és Dódinak becézik, a százados pedig Chopin
Asz-dúr prélude-jét játssza.”18 Az elbeszélő játékos öniróniával társdetektívvé avatja olvasóját.
Itt említendő Bányai János értelmezése, miszerint a Próza valójában nem más, mint
a műfaj képtelenségének realizálása műfaj-formában, regényben.19 A képtelenség okát a
kritikus abban látja, hogy Ottlik labirintus-formájú regényt ír, mint Csui Pen Az elágazó
ösvények kertje című Borges novellában. Azaz: a cselekményszövés során az összes lehetséges elágazáson egyszerre indul el, az összes utat egyszerre választja, az így keletkező regényt tehát nem lehet lineárisan olvasni, csak úgy, ahol Ottlik javasolja: ide-oda lapozgatva, előre-hátra járkálva a szövegben.
Bár ez az értelmezés fontos fogódzókat ad Ottlik körkörös regényépítésének poétikájához, a magam részéről nem ebben látom a regény képtelenségét. A Próza „cselekménye”
nem elágazásokhoz érkezik, ahol akár egyszerre több úton is továbbmehet, hanem épp ellenkezőleg: zsákutcákba fut, amelyeknek se erre, se arra nincsen folytatása. Megszakadt
életműbeli utak rajzolódnak ki ebben a könyvben, ahol az elbeszélőnek/főszereplőnek
nincs választási lehetősége. Ahogy a „Patt” című jegyzetszöveg filmbeli hőséről írja az elbeszélő: „Úgy jár, mint valamennyien járunk az életben, sakktáblánkon lassan kifogyunk
a lépésekből, s aztán mozdulatlanul szomorkodhatunk.”20

15
16
17
18
19
20

Ottlik Géza: Kosztolányi. In: Próza 282–283.
Ottlik Géza: im. 288.
Balassa Péter: im. 1999.
Ottlik Géza: Magányos hegedűszó. In: Próza 118.
Bányai János: im. 150.
Ottlik Géza: „Patt”. In: Próza 119.

96

tiszatáj

Nem véletlenül írja Balassa Péter, hogy a Próza a magyar irodalom elsüllyedt Atlantisza, amelyben azt fedezhetjük fel, amit már elveszettünk. 21 Ottlik Géza Egybegyűjtött tanulmányai és kritikái, Válogatott publicisztikai írásai és Teljes naplója már nem fognak
megjelenni. Helyettük 1980-ban megjelent a Próza, amely mindezek kezdeményeit, töredékeit tartalmazza – tökéletes kompozícióba foglalva, s ezáltal regénnyé írva az önmagában töredékest, életművé összegezve a megszakadt történeteket. A vállalkozás végső soron
képtelenség, hiszen a regény – legalábbis a hagyományos értelemben vett regény – folytonosságot kíván, folytatható-befejezhető történeteket, ahogy maga az élet is.
A Próza sokféle szinten tematizálja a szakadást, szövege tele van erre történő utalásokkal. A keretnovellát maga az elbeszélő függeszti fel ezzel a mondattal: „Itt félbeszakadtak a gondolataim egyelőre”22, majd az epilógusban így tér vissza rá: „Félbeszakítottam Czakó Pali történetét. Faképnél hagytam mindenestől (…) Pedig nem halt meg.” 23
A keretelbeszélés első része után következő interjú címe: „Félbeszakadt beszélgetés. Réz
Pállal”, amelyben utalások történnek az írás abbahagyására mint az írói pálya kezdetére,
illetve az ementáli sajthoz hasonlóan lyukacsos életműre. Az interjút követő [EGYETEM,
BH] című szöveg egy – a szakadásról szóló – hosszabb gondolatsorral indít: „Sok minden
félbeszakad, elakad, abbamarad. Felhagytam végül az újságírással is, miután még egy
nagy reggeli lapnál megpróbálkoztam. Úgy látszik, a világ ilyen szakadásos. Ezeket a szakadásokat a lelkünk nem veszi szívesen, nem is mindig tudja követni, elfogadni, magáévá
tenni: folytonosságot kíván. A folytonosság azonban előfeltételezi a végtelen fogalmát,
tényleges létezését (…) A természet világában, úgy látszik, nincsen folytonosság és végtelen.”24 A Próza két nagyobb egységre oszlik, a kettő határán, vagyis az Első rész végén
a következő sorokat olvashatjuk: „A cikkeim folytonosságában 1946 után megint egy szakadás látható, egy tizennégy évi hézag, mialatt sok minden délibábbal, ködképpel, reményekkel áltatta magát az ember, szándékosan, mert egyebe nem volt (…) 25 A Második
résznek már fontos visszatérő témája az író hallgatása, a hallgatás szövetéből készülő regény.
A meghiúsult írói próbálkozások, később a háború és a diktatúra évei a magyar történelem mint kollektív történet szintjén is jelzik ugyanezeket a szakadásokat. A legmélyebb
törésvonal, az 1946 és 1960 közti időszak, a teljes írói elhallgattatás korszaka jelképesen
megfeleltethető az Első rész és a Második rész fejezethatárának is. Az eltelt tizennégy év
valójában egy üresen hagyott nagy fejezet lehetne a könyvben, amelybe nem került szöveg.
Ilyen módon azonban nem is jöhetett létre, mind könyvfejezet, csak az előtte és utána
következő fejezet közti határ jelzi a törésvonalat, amiben az a tizennégy év – s vele az
életmű egy darabja – nyomtalanul elsüllyedt. A másfél évtizednyi törésvonal túloldalán
valami egészen más várja az olvasót, mint az innenső oldalon, ahol még az elhallgatásról
mint gesztusról volt szó – a vonalon túl viszont már a hallgatásról, mint írói életállapotról.
Míg az Első rész öt fejezetből áll, a Második rész mindössze két fejezetből – jelezve ezzel
azt a fogyatkozást és hiányt, ami itt már végérvényes és helyrehozhatatlan.
21
22
23
24
25

Balassa Péter: im. 1997.
Ottlik Géza: [CZAKÓ HALÁLA AZ ÚJ NEMZEDÉKBEN] In: Próza 22.
Ottlik Géza: AUGUSZTUS RÓMÁBAN. In: Próza 291.
Ottlik Géza: [EGYETEM, BH] In: Próza 35.
Ottlik Géza: [A FORDÍTÁSRÓL] In: Próza 176.

2008. szeptember

97

1946 után a másik, a kötetben már nem tematizálódó nagy törésvonal 1979. A dátum
nemcsak a Próza írói anyagának záróéve. Ugyanebben az esztendőben, a kötet megjelenését megelőző évben halt meg Ottlik Géza felesége, Debreczeni Gyöngyi. Ennek tükrében
még nyilvánvalóbb, hogy a Próza legfontosabb motívuma, rendezőelve és kohéziós tényezője maga a szakadás, a törés, s a könyv ezáltal előrevetítője az ekkor már készülő nagyregény, a Buda gyászmunkájának.
A keretelbeszélés záró részében (AUGUSZTUS RÓMÁBAN) a szakadás nemcsak Czakó Pali
tönkrement szerelmének történetében és öngyilkossági kísérletében tematizálódik, hanem
a testvérként szeretett nagynéni, Júlia halálhírében is: „Sok megkezdett történetet abbahagytam életemben. – írja az elbeszélő – Elhagytam a hőseimet, hősnőimet. Velem is sok
történet abbamaradt az életemben. Elhagytak, akiket szerettem.” 26 A keretelbeszélésben,
Czakó Pali történetében kibontakozó nyomozás mögött, amelynek tétje, hogy él-e a régi
barát, vagy meghalt, az a nyitva hagyott kérdés áll, hogy túlélhetők-e ezek a törések, lehete, érdemes-e túlélni őket.
Ottlik Géza Próza című műve egyrészt nyomozás az életből születő regény és a regényként születő élet után, másrészt írói-emberi önarckép a törés, a szakadás tükrében. „Minden megszakad, abbamarad, tépné ki magát belőlünk – olvashatjuk a könyv utolsó oldalán – Hát fordítsd el a fejedet. Forduljunk el. Amikor a valóság széttépi folytonosságodat,
iszonyattal és elborzadva fordítsd el a tekintetedet a nagy Hermite bátorságával.”27 Ennek
a bátorságnak a gesztusa Ottlik törésvonalakból kompozíciót építő regénye, a Próza.

26
27

Ottlik Géza: AUGUSZTUS RÓMÁBAN. In: Próza 295.
Im. 297.

98

tiszatáj

S ÁGHY MIKLÓS

Hibák, ellentmondások
az Ottlik-szövegekben?
A Z EGY TÁRCA: ELHAGYOTT HŐSNŐ ÉS A BUDA


Kiindulópont; a diagnózis
Ottlik Géza Próza című kötetében megjelent Egy tárca: Elhagyott hősnő című írásának
szöveg-sajátosságai első látásra jócskán elütnek mind a szóban forgó könyv, mind az író
más munkáitól. Furcsa és meglepő ugyanis, hogy a pontosságra és a gondos fogalmazásra
oly nagy hangsúlyt vető szerző e tárcájában – ahogy ő nevezi – elnagyolja a karakterrajzokat, nem ábrázolja az események mozgatórugóit, és helyenként a tettek, cselekvések öszszefüggéstelen kavalkádjaként mutat nehezen azonosítható történéseket. Az utóbbi szövegsajátosságot jól példázza a báli jelenetnek a leírása, melynek során megtudjuk, hogy
a kommunikációt szinte lehetetlenné tevő zajban a főszereplőt ismeretlen emberek sörözni
viszik, rejtélyes okból ázott fényképeket mutogatnak neki, aztán pedig egy divatos, füstösködös lebujba cipelik, ahol néhány órás értelmetlen ücsörgés után egyik társnője, Emmi
„különös, s szinte megdöbbentő” és megmagyarázhatatlan módon sírva fakad.1
Továbbá feltűnőek az Elhagyott hősnőben azok a szövegvilágbeli ellentmondások,
melyek szintén a gondos kidolgozás hiányát sejtetik. Az első részben például a narrátor
egy köteg fényképet említ, melynek darabjai egy folyóparti nyaralóhelyen készültek Emmiről és a barátairól: „Számomra egy köteg fényképet jelent ez, Emilke töméntelen nyári
felvételeit, szürke papírdobozban, s tele Emmivel, aki mindegyiken szerepel valamilyen
módon”. Majd néhány sorral később ezt olvassuk: „Hát Emmi akkor miért nem volt ott?
1

Néhány sor annak felidézésére, hogy milyen módon ábrázolja a báli eseményeket a szóban forgó
szöveg: „Akik várnak, mind rejtelmes ismerősök, az első találkozások jellegzetesen elrajzolt,
képtelen idegen alakjai […] Melitta felém táncol egy bajuszossal, kellemetlen fickó, férfi. Elhatározom, hogy ő az Afrika utazó, és jóságosan visszamosolygok rá. Hazamenjek? Egyre latolgatom,
bár sejtem, hogy erről szó sem lehet. Elfog egy frakkos ifjú, hát persze, ő az, nem is tudom, hol
találkoztunk. Kínos negyed óra következik, a fiatalember levonszol a söntésbe […] Lépcsők, tükrök, pálmák, táncolunk Emmivel, ő neveket mond, majd hirtelen réveteg lesz, alig hallja, amit beszélek. Az zene hamar megszakad, ünnepélyesen sétálunk. »Hova?« – kérdi Emmi, és vezet az
asztalunkhoz. […] Aztán megjelenik egy barna ruhás fiatalember, és ázott fényképlepedőket mutat […] Aztán végre indulni kell […] A gépkocsi végigrohan a rakparton […] Kikászálódunk,
a szurtos, föld alatti kocsmából rikácsoló zene hallatszik, de bemegyünk. Homályos kép, úgy rémlik, vagy negyven szobán, folyosón haladunk keresztül, mindegyikben ugyanaz a sűrű köd a kaparó füsttől és a fülsüketítő zajtól.” Az Egy tárca: Elhagyott hősnő idézeteinek forrása: Ottlik
Géza: Próza. Magvető, Bp., 2005.

2008. szeptember

99

[Mármint a nyaralóhelyen, ahol a felvételek készültek.] – Ó, Emmi Dodóval volt Pesten.”
Most akkor hol volt valójában? Pesten vagy a nyaralóhelyen? Vagy: a bevezető részben így
emlékszik az elbeszélő az első találkozására Emmivel: „barna volt és huszonöt éves”, a következő részben pedig ezt olvassuk: „Nem, egyikünk sincs több húsz évesnél, nagyon fiatalok vagyunk.” Mármint ők: Emil, Melitta, az elbeszélő és persze Emmi is. Ellentmondásosnak hat emellett az Emmi szépségét hosszasan indokoló leírás-logika, mely nem pontos jellemrajzot, inkább a karakter körvonalainak az elmaszatolását eredményezi a bevezető részben. Emmi ugyanis azért szép – noha először csúnyának látja az elbeszélő –,
mert külsejénél már csak a lénye volt jelentéktelenebb, „amelyet szavai, mozdulatai lepleztek”. Vagyis: annyira üres és jelentéktelen belül, hogy ehhez képest még a kinti csúnyasága is megszépül. Vajon milyen szépség az, melyet két, eltérő nagyságú csúnyaság öszszege hoz létre? Hasonló elbizonytalanodást eredményezhet Emmiék lakásának a leírása
is. E helyiség először „előkelő berendezésűnek hat”, állítja a szöveg, aztán pedig a „szörnyű
nyomor” gondolatát ébreszti a narrátorban.
Ismétlem: mindezek az ellentmondások, elrajzoltságok annak az írói hozzáállásnak
a tükrében szembeötlőek, amelyet Ottlik elemzői ritkán mulasztanak el említeni; és amelyet
nagyjából így lehetne összefoglalni: aggodalmas pontosság, küzdelem minden szóért, patikamérlegen mért mondatok, és a megalkuvást nem ismerő gondolkodás, stilisztika. 2
Óhatatlanul felmerül a kérdés: mi lehet a szerepe – ha egyáltalán van – a vázolt ellenmondásoknak – kevésbé elnézően: hibáknak –, melyeket még a kötetbe szerkesztés ismételt revíziója is benne hagyott a szövegben?
Tüzetesebb vizsgálat
Az egymást kizáró állítások szerepeltetésének okai természetesen többféleképpen magyarázhatóak. Hévizi Ottó és Jakus Ildikó például az Iskola a határonban Medve elbeszélésmódjának vizsgálatakor fedez fel egy fontos ellentmondást, mely az alreál épületének első
emeletén található helyiség elnevezései közt áll fenn. Egyszer ugyanis fizika szertárnak
máskor pedig könyvtárnak nevezi ugyanazt a titokzatos szobát a narrátor. Hévizi és Jakus
ezt az ellentmondást egyfelől az egész regényben megfigyelhető krimilogikával magyarázzák, miszerint az elbeszélő előbb félrevezet, aztán pedig leleplez (így imitálja mintegy
Poirot narrátori pozícióját); másfelől megállapítják, hogy ez a típusú narráció hitelesség
szempontjából „erősen változó értékű, egyenetlen felületet ad ki.” 3 Továbbá hozzáteszik,
hogy ez a bizonytalan, instabil „felület” leginkább a Buda című regényben oly jelentős
metaforával, az ingovánnyal rokonítható.
Ha a Buda narrációs felületével most az Elhagyott hősnő fent vázolt elbeszélés-technikai sajátosságait állítjuk párhuzamba, akkor elmondható, hogy a Budában szinte már
didaktikus módon túláradó gyakorlattá lesz az, ami a korábbi, kisebb terjedelmű munkában még rejtve és alig észrevehetően jelenik meg, vagyis: az ellentmondások, elrajzoltságok szerepeltetése. Ennek igazolására csupán egyetlen triviális példa a Budából: »Nekem
soha semmi nem sikerült« – mondtam Mártának […] mert Márta tudta, hogy ez igaz, és
2

3

Kétségtelenül ezt a véleményt igazolhatja, hogy Ottlik még a nyomdából is képes volt visszavenni
kész művét, hogy további, közel egy évtizedet dolgozzon még rajta.
Jakus Ildikó – Hévizi Ottó: Ottlik-veduta. Kalligram, Pozsony, 2004. 129–132.

100

tiszatáj

az is igaz, hogy nekem minden sikerült” (9).4 Ám ellentmondásosság szempontjából a legjellemzőbbek mégis azok a szakaszok, melyekben a narrátor arról beszél, hogy azt, amit
éppen mond, miért nem lehet mégsem elmondani: „Semmiképpen nem tudta leírni azt
a két napot” (54); „Hogy elhurcolták gályarabnak, arról már tisztázódott, hogy közölhetetlen” (57); „Ha a világ legnagyobb írói egész életükben ezt írnák, akkor se tudnák leírni,
milyen volt az a szombathelyi országút” (73); „nem akarom azt képzelni, hogy szavakkal el
tudom mondani” (77); „az elnémulás még tud valamit mondani, a szavak nem” (181). Sőt,
még egy nyílt önmegszólításban is tetten érhető ez az ellentmondás: „Meg ne próbáld elmondani, Bébé!” (304) Aztán persze csak mondja és mondja. Főképpen az utóbbi példacsoport elemzésekor válik igazán láthatóvá, hogy az ellentmondás gyökere a vállalkozás
nehézségében és lehetetlenségében keresendő. Hiszen regényt írni a semmiről, a mondhatatlanról igencsak bizarr vállalkozás. Persze nem szabad elfelejteni, hogy itt nem szó
szerinti nyelvi működésről, hanem retorikai fogásokról van szó. És e retorikai működésnek fontos eszközei, alakzatai azok az ellentmondások, oxymoronok, melyek bőségesen
szerepelnek a Budában.
Az Egy tárca: Elhagyott hősnő című szöveget az ellentmondások jelenlétén túl még
egy fontos szövegsajátosság is a Budához kapcsolja, nevezetesen, hogy a fotó, a fénykép
motívuma jelentős szerepet játszik a szóban forgó írások szerkezetében. 5 Az Elhagyott
hősnőben az elbeszélő kusza emlékei metaforikusan fényképek formájában jelennek meg:
„Most hát, mint aki fiókjából régi fényképeket szed elő, hadd vegyem sorra egyszer
igénytelen amatőr-emlékeimet.” Korábban idéztem már, hogy az emlékek fényképei más
helyütt is megjelennek a szövegben, például, amikor egy régi nyár emlékeit meséli Melitta
Emilke felvételeinek segítségével. (Az utóbbi szereplő egyébként buzgón fotóz végig az
első rész történései során, sőt, egyszer még a narrátor által leírt, és az Emil által fényképezett helyszín is egybeesik, vagyis mintha a fotó a szöveg vetélytársa lenne ebben a szakaszban – jóllehet Emil munkájának eredményéről később nem kapunk tájékoztatást.)
A Buda című regényben ugyancsak az emlékképek metaforájaként jelennek meg
a fényképek – mint például a pécsi főreál homlokzata –, emlék negatívokként, melyekről
nagyítást lehet készíteni. Az elbeszélő szerint ugyanakkor a fénykép nem tartalmazhatja az
emlék teljességét, melyhez csupán a nagyítás folyamata közelítheti valamelyest az emlékezőt; a nagyítás folyamata, mely képes a kimerevített pillanat mélységeibe, látszólag
zárt, mozdulatlan tereibe hatolni, és azokat újra élettel feltölteni. Mindazonáltal a nagyítás nem a pontos ábrázolást szolgálja, hanem a fénnyel égetett, fotografikus körvonalak
szétmosását. Hiszen – állítja a narrátor – minél biztosabban megvan valami, „annál pontatlanabb. Minél jobban pontosítod, annál kevésbé van meg biztosan. A legnagyobb pontossággal eltűnhet a megléte” (98). E logikából következően a fénykép fotografikus pontossága éppen az emlék bizonyosságát kérdőjelezi meg, és ezért van szükség az emlékezet
nagyítására, mely a formákat elbizonytalanítja, helyenként felismerhetetlenné teszi. A fotó
tehát e gondolatmenet szerint pontos, de éppen e sajátosságából következően hasznavehetetlen a múlt bizonyosságait kutató elbeszélő számára. A Buda című regényben
a folyamatos visszatérés az emlék negatívokhoz jelölheti azt a törekvést is, mely a maximális
4
5

Az idézetek forrása: Ottlik Géza: Buda. Magvető, Bp., 2005.
Megjegyzem: e kettőn kívül talán nincs is még egy olyan munkája Ottliknak, melyben a technikai
képek mint metaforák hasonló jelentőséggel bírnának.

2008. szeptember

101

pontosságot célozza, ugyanakkor a feltárni szándékozott anyag (vagyis a múlt) sajátossága
éppen ezt a pontosságra törekvő módszert utasítja vissza. Az ellentmondások feltűnő és
szinte túlzó jelenléte akár a szándék és gyakorlat, illetve fotografikus pontosság és emlékpontatlanság egymást kizáró létmódjaiból is fakadhatnak.
Hasonló szándékok az Elhagyott hősnőben is felfedezhetőek, ahol szintén a fényképek
segítik a pontos emlékezést, ám az emlékek illogikus tér és időstruktúrái minduntalan
felül- és továbbírják az elmúlt események fénnyel rajzolt másolatait. Az emlékezés folyamatának átíró jellege például megengedi, hogy egyszer húsznál kevesebb, máskor meg huszonöt évesnek lássa és mutassa ugyanazt az emlék-szereplőt az elbeszélő.
Kétségtelen azonban, hogy a Budában – már csak terjedelmi okokból következően is –
jóval nagyobb jelentőséggel és metaforikus erővel szerepelnek a fotó alapú, technikai képek mint az Elhagyott hősnőben. Például a Buda egyik meghatározó alapmetaforája az
„ingyen mozi” is ilyen típusú trópusnak tekinthető. E metafora lényegében kétféle szereptípus leírását teszi lehetővé a regényben: a néző és a résztvevő (elbeszélői) énét. Hogy
melyik szereptípus milyen szituációkban, élethelyzetekben dominál inkább, illetve, hogy
ennek miért van jelentősége az elbeszélői én önmeghatározásában, annak vizsgálatát talán
érdemes ismét a korábbi szöveggel, az Elhagyott hősnővel kezdeni.
Karakterek, szerepek az Ottlik művekben
Emmi szépségének leírásakor már szóltam arról a különös logikáról, mely a külső csúnyaság mégis szépségét a belső ürességgel s jelentéktelenséggel szembeállítva indokolja. Magyarán: szegény Emmi annyira semmilyen, hogy az már szinte szép, és ezért mindenki úgy
szerethette őt, ahogy akarta. „S ez a tehetsége volt talán szépségének veleje is” – állítja
a narrátor. Illetve, hogy „ebben élt Emmi, a külsejében.” A héjszerű, belül üres, ám szerepével teljesen ön-azonos karakter típusára más Ottlik-szövegekben is rábukkanhatunk.
A Hét perc című novellában Lea alakját például kísértetiesen hasonló módon írja le az elbeszélő, mint Emmit az Elhagyott hősnőben: „csodásan szép Ed, bár jelentéktelen lény,
olyan hibátlanul játssza a szerepét, olyan tökéletesen játssza önmagát, hogy ilyen módon
már valamiféle jelentőséget szerzett.”6 De férfi szereplők jellemzésében is megfigyelhető
a külső szereppel, felvett maszkkal történő teljes azonosítás, mint például Kovács Gyula
bemutatása esetén a Pangásos Papillában: „alapjában csinos férfiasságát már évek óta
lárvaként takarta örökös ingerült és komor kifejezése.” 7 A szerepük jelenében élő, héjszerű
karakterek külön – noha a történések szempontjából nem túl jelentős – csoportot
alkotnak Ottlik műveiben, akiknek „up to date” világa markánsan szemben áll azoknak
a karaktereknek kisebb csoportjával, akik személyiségének mintha mégis volna magja,
vagy akiknek a karakter-lényegét mégiscsak valamiféle lerakódás, mélyebb réteg – avagy
Medve terminusával – az allúvium alkotná. Az utóbbi csoportot művészek (írók, festők),
illetve a katonaiskolát kijárt bajtársak alkotják, de a két nagyregényben ( Buda, Iskola
a határon) e két alcsoport szinte teljesen átfedésbe kerül egymással. Vagy ahogy Margócsy

6
7

Ottlik Géza: Minden megvan. Magvető, Bp., 2005. 71.
I. m. 170.

102

tiszatáj

István fogalmaz: „Ottlik iskolájában (Iskolájában?) művészek tanulnak csupán; vagy aki
erkölcsileg felnő az élet bizonyos szintjéig az automatikusan művésszé is válik?”8
Vajon mi jellemzi a határozott személyiségmaggal rendelkező embereket? Az Iskola
a határon növendékei, pontosabban: Bébé sorstársai bizonyos szempontból az „erősebb
lét közelébe”, „erkölcsi magaslatokba” jutottak, továbbá „sorjáznak a megjegyzések arról,
hogy azoknak, akiknek nem állt módjukban elvégezni az »Iskolát«, fogalmuk sem lehet az
életről, nem juthatnak a »valóság« közelébe.” 9 A hajdani bajtársak lelke mélyén ugyanis
a nehéz tudás ólma telepedett meg, „miként az erős, tengerre épült hajók tőkesúlya.” Nem
csoda hát, hogy Ottlik Iskolájából csupa művészek kerülnek ki. De Bébé és Medve mellé
odasorolható a novellák világának számos festő, író és zenész főhőse is. E művészek az Iskola hajdani növendékeivel egyetemben mind, mind – idézem – „isteni magányra teremtettek”, „szabadok”, nem „szerelmi alanyok”, „és kegyetlenek, mint minden művész, akit
a földindulás sem téríthet le egy tapodtat sem a maga jó-rossz útjáról.”10 Ám a hétköznapi
világ dolgaiban e hősök nem túl sikeresek. Sőt, Angyalosi Gergely szerint a „művész-növendékek” mindegyike súlyos érzelmi megnyomorodással, mélységes önismereti problémákkal küszködik. Vagyis, nem hogy megnyernének minden evezősversenyt, hanem éppen ellenkezőleg, képtelenek másfajta emberi kapcsolatot teljességre vinni, mint ama bizonyos férfiszolidaritást, amely a növendéktársakkal szemben abszolútumként, kategorikus imperatívuszként működik.11
Az imént mondottak azért fontosak az ingyen mozi motívuma szempontjából, mert
e metafora – az elbeszélő énjein kívül – valójában a karaktereket is osztályozza, csoportosítja aszerint, hogy a nézőtér mozdulatlan sötétjében, vagy az események forgatagában,
a vásznon foglalnak-e helyet.
Az ingyen mozi és a karakterek
Az ingyen mozi nézői pozícióját a következőképpen jellemzi a regény elbeszélője. A szabad
választás lehetőségét hordozza, a halál nem éri el, az otthonosságot rejti magában, és valamiféle isteni, angyali perspektívát kínál, melyet ki kell az embernek küzdenie magának.
A karakterek pedig, akik – a regény szavával – „hithű” nézőknek tekinthetők, az alábbi
módon festenek. A lelkük mélyén súlyos, mély lerakódás az allúvium található, mely az
ingyen mozi platformjának sekélyességétől elválasztja őket, továbbá nincsenek kiszolgáltatva az ingyen mozi „hipotetikusságának”, „röhejességének” és „önkényes véletlenjeinek”. Az Ottlik-szövegek karakterei közül a művészek, de mindenek előtt a katonaiskola
poklait végigjárt bajtársak tartoznak ebbe a csoportba, akik megszenvedett joguknál fogva
a világra néző angyalok rokonai lesznek bizonyos értelemben. Medve Gábor ezt a rokonságot így fogalmazza meg: „Itt csak Istennek van joga nézőnek lenni, meg az angyaloknak,
mondta Bacon. Rendben van a dolog, mondta Medve. Angyal vagyok. (Ha egyszer muszáj.)” (279)
8

9
10
11

Margócsy István: Ottlik Géza: Buda. In: Az elbeszélés nehézségei. Ottlik olvasókönyv. Szerk.
Kelecsényi László. Holnap. Bp., 2001. 271.
Angyalosi Gergely: Ezze van az embernek. In: Az elbeszélés nehézségei. 306.
Ottlik Géza: Minden megvan. 78.
Angyalosi: i. m. 307.

2008. szeptember

103

Fontos szempont még, hogy az ingyen mozi metaforája a Budában összekapcsolódik
egy másik fontos motívummal, az ingovánnyal. Az ingyen mozi szereplője ugyanis ingoványra épült világban bolyong, míg a nézői én ettől mintha mentesülne, és kiküzdött bizonyosságai menedék terében húzza meg magát; mely jóllehet méreténél fogva roppant
kis (könyök) tér, „de itt minden kicsi sok” – mondja a narrátor. – „Több: és ha egy kicsivel
is több, akkor több az egész ingyen mozinál” (63). Vajon a hithű néző élete, melyek közé
a spanyol festő-narrátor is tartozik, valóban nem ingoványra, hanem egy olyan platformra
épült, mely megingathatatlan, biztos, és amelyet a halál is elkerül? 12
A nézői szerep nem vegytiszta állapot. Az elbeszélő utal arra, hogy szereplő énje elnyelheti nézői énjét. Sőt, arra is történik utalás a regényben, hogy ez az átalakulási („elnyelési”) folyamat éppen zajlik a narrátor életében. „Nini, esik szét. Az egész” – mondja. –
„Megy szét az egész szövedék. A műved? Az életed? Fejtsd meg, Bébé, mi a fene ez?” (267)
E kérdés mintha azt sugallná, hogy a kettő, élet és művészet elválasztható egymástól. Úgy
gondolom azonban, hogy Ottlik műveiben korántsem ez a helyzet. Említettem már, hogy
a „hithű” néző mindig művész is egyben. Az allúvium, a biztos platform, a személyiség
mélyrétegeinek szétesése ebből következően a művészi tevékenységre is kihatással kell
hogy legyen. És láthatóan éppen ez történik a regény világában, hiszen a biztos platform
széthullása az alkotásra alapozott identitást sem hagyja érintetlenül. Ez jól kiolvasható
abból a szakaszból, melyben az elbeszélő festői munkájának végleges elakadását konstatálja: „A nagy-spanyol-festőséged alapvető kikötése, hogy ne lépj soha ingoványra: olyat
ne fess, ami szavakkal is közölhető. Ez konkoly, selejt. Ha ilyet lelsz (gondosan újra meggondolva, amit csináltál), ki kell dobni irgalmatlanul, mert elnyel a nyelv ingoványa. (Ezt
mindig betartottad. Eddig…)” (360) „Eddig”, mondja a szöveg, majd három pont következik. Mintha az elbeszélő e pillanatban maga is rádöbbenne, hogy spanyol-festő-identitása
nem másra, mint a szöveg ingoványára épült. Hiszen szavakkal kísérli meg közölni, ami
több a szavaknál. Például, hogy miféle mélyrétegek, lerakódások alkotják spanyol-festőlétének allúviumát. Jól látható az ellentmondás. Az elbeszélő önmeghatározásának alapja:
nem bízni semmit a szavakra, miközben folyamatosan ezt teszi. Azaz: menthetetlenül ingoványon jár. Spanyol-festő-léte ennélfogva olyanná válik, mint „köd a láp fölött, mint
délibáb, mocsárgőz, ingovány, üres pára, lidércfény.”
Akárhogy is értelmezzük azonban az imént vázolt paradoxon következményeit, egy
dolog kétségtelennek látszik. A regény végén bizonyossá lesz, hogy az ingyen mozi mindent elnyelő ingoványától nem menekülhet meg sem a „hithű” néző, sem a művész-bajtárs. Ebből következően a narrátor (és bajtársainak) magán szabadságharca vereségre,
enyhébben fogalmazva: a győzelem súlyos kétességére ítéltetett. A művészek elit közösségének mítosza, mely az Iskola a határonban (és a Minden megvanban) még teljes pompájában ragyog, az idézet szerint, az önbecsapáson, vagy legalábbis valamiféle vakságon
alapul. A Buda című regényben ezzel a vaksággal vet számot az elbeszélő, más szóval azzal
a megkerülhetetlen ténnyel, hogy minden esik szét, hullik darabokra. Az elit mítosz hősei
pedig sorra elbuknak, besározódnak, merülnek az ingoványba, mint például Medve Gábor
a nagy magyar puszta sártengerébe. Műveik befejezetlenül maradnak, melyeket jobb esetben magukkal vihetnek a halálba, amiképpen ezt a regény végén Szebek Miklós sugallja.
12

Meglátásom szerint, ezt tekinti az Ottlik könyvek egyik fő kérdésének Jakus és Hévizi is az Ottlikveduta című könyvükben.

104

tiszatáj

Ám egyvalami bizonyos: nagyon messze járunk már a Két mese című novella mitológiájától, ahol a művészt addig nem viszi el a halál, amíg a nagy művet be nem fejezi. És akkor
még nem is ejtettünk szót a testi kínokról, a test gyengeségéről, mely akár az ólom nehezék szintén húzza a lelket az ingovány fullasztó mélységeibe.13 Az urológiai incidens, a test
„szétesésének” tapasztalata a hithű nézőt az ingyen mozi világába kényszeríti, ahol nem
érvényes többé a kiküzdöttnek hitt halhatatlanság.
Összefoglalva: a Budában megszaporodó ellentmondások mintha annak volnának
a jelei, hogy a korábban vegytiszta, mítoszi karakterek (művészek, bajtársak) ellentmondásossá, vagy ha tetszik, nagyon is emberivé válnak. Az ingyen mozi metaforája pedig
mintha éppen azt az átfordítást volna hivatott végrehajtani, mely a hithű, angyali nézői és
a halandó szereplői én között a regény során végbemegy.
Végezetül visszatérve a kiindulási ponthoz a következő megállapítások tehetőek. Az
ellentmondások, oxymoronok annak a folyamatnak a kibomlását jelölik, mely a Budában
éri el tetőpontját, jelesül a karakterek és események többértékűvé válását. Mert ha a személyiség alapját adó allúvium elkezd szétesni, akkor mi különbözteti meg e „kiemelt”,
művész-bajtárs karaktereket a héjszerű, sokarcú szereplőktől, akiknek tettei mögött sokszor nehéz a mozgatórugókat, az egyértelmű okokat meglelni? Egyszóval: Az elhagyott
hősnőben és a Budában – hitelesség szempontjából – egységes prózafelületen jár az olvasó és a narrátor: ingoványon. Vagy az ottliki krimi-logikával fogalmazva: az Elhagyott
hősnőben már meglelhetjük mindannak a nyomait, amit a Budában már nem titkolhat,
nem leplezhet többé az elbeszélő.

13

A test biológiai kényszereire, mint szereplővé tevő kényszerre utalás a szövegben: az ingyen mozinak egy kicsike része „a saját tested, s mivel ez az egyetlen olyan speciális darabkája, amivel kapcsolatod van, ezt is önmagadnak nevezed.” (20)

2008. szeptember

105

H ORKAY H ÖRCHER F ERENC

Ottlik Budája: a mitikus város
és az emlékezet városa1

A költő eredeti tiszte a csoportemlékezet őrzése.
(Jan Assmann: A kulturális emlékezet)

Bevezetés
Ottlik Géza életében nem jelent meg utolsó nagy regénye, a hosszú évtizedeken át írt
Buda. A köztudottan aprólékos műgonddal dolgozó szerző, amíg élt, csak részletek megjelentetéséhez járult hozzá, az egész szövegkorpusz haláláig lezáratlan maradt. Ezzel az
önkorlátozással Ottlik biztosította azt, hogy készülő regénye már megjelenése előtt mitikus hírnévre tegyen szert.
A mitikus regény címében egy mitikus város jelenik meg. Buda. Ottlik kölcsönkérte
e helységnevet befejezetlenül hagyott, feltehetőleg élete végéig írt regényéhez, és mágikus
erőt csempészett bele. A városnév egy regény címeként, Ottlik írói munkája következtében
olyan jelentést és jelentőséget öltött magára, amely túlmutat a helytörténeti érdeken. Az
alábbiakban arra keresem a választ, miért egy városnév került az utolsó regény címlapjára, s miként működik ott a Buda név.
Vizsgálódásom során három kérdést fogok körüljárni. Először a regény lapjain megjelenített Budát mitikus városnak tekintem, s arra vagyok kíváncsi, Ottlik hogyan tudja
felhasználni a mitikus város toposzát saját regényvilág-építésében. Másodjára az emlékezet városaként fogok beszélni a regénybeli Budáról, s Ottlik könyvét mint az ars memoriae hagyományába tartozó emlékezetgyakorlatot fogom olvasni. Végezetül arra térek ki,
hogy a szövegbeli város térbeli képe, s a szöveg narratív struktúrája hogyan viszonyul
egymáshoz, vagyis hogyan tudja elbeszélhetővé tenni az író a városteret, s azon keresztül
hőse (és alteregója) térbe és időbe kivetített identitását.
A mitikus város
A város már az antikvitás óta a mítoszok visszatérő témája. Az első városokról mítoszokon
keresztül szerezhetünk tudomást. Ezek az eredetmondák a város születését és történetét
mondják fel, örökítik meg. A mítosz mint műfaj arra szolgál, hogy egy közösség múltját
történet formájában megörökítse, a későbbi generációk számára elérhetővé és átélhetővé,

1

A szöveg a szegedi Ottlik-konferencián elhangzott előadás hosszabb, kifejtettebb változata. Köszönettel tartozom az előadáshoz kapcsolódó észrevételeikért minden felszólalónak, de különösképp Mekis D. Jánosnak és Sümegi Istvánnak.

106

tiszatáj

felhasználhatóvá tegye. A mítosz, mint műfaj a közös kulturális örökség áthagyományozásának bevett módja volt.
Különösen igaz ez a városra, a poliszra vonatkozólag. Az együtt élő emberi közösség
számára létfontosságú volt annak a téridőnek a megörökítése, amit városnak nevezünk.
Ezért a kezdetektől fogva születtek történetek városokról. Ezek megpróbálták történet
formájában fenntartani, és a jelen számára elérhetővé tenni lakóik közös múltját. Az első
jelentősebb városokra vonatkozó tudásunk jórészt mind a mai napig e mítoszokból származik. A város múltja tehát elválaszthatatlanul beleágyazódik keletkezésének mitikus
történeteibe.
Az első irodalmi várostörténetek is a mitikus múlt feldolgozására épülnek, a mítoszok
örökségét fogalmazzák újra. Homérosz Iliásza egy város történetének legválságosabb éveit
tárgyalja, ahogy Romulus története Róma születését foglalja össze, s az Aeneis is egy város
pusztulásának és egy másik város alapításának meséje.
Az irodalomtörténet mellett a városokkal kapcsolatos történeti érdekű kutatás is mindig világosan jelezte a várostörténet és a mítosz kapcsolatát. Az alábbiakban egy példát
veszek szemügyre, azért, hogy világossá váljon, milyen hagyományhoz kapcsolódik Ottlik
regénye e tekintetben. Az antik városállam (19. századi fordításban az ókori község) egyik
legjelesebb kutatója Fustel de Coulanges volt. Magyarra is lefordított művében 2 a vallás,
a jog és a társadalom már intézményesült rendjei felől tekint az antik város életére.
Coulanges először az ős-kultusz kialakulásáról beszél, vagyis a régiek múlt felé fordulásáról, az ősök iránt kialakuló rituális tiszteletről. A város alapításának történetét feldolgozó műfaj e kultusz részeként alakul ki, annak érdekében, hogy az alapítóatyák iránti
tiszteletet a későbbi generációk leróhassák. A város című fejezetben a szerző először is
különbséget tesz a civitas és az urbs fogalma között, a civitast nevezve az intézményesült
rendnek, az urbs-ot pedig ennek lakóhelyeként, illetve szentélyeként tekintve. A város
alapítása ugyanis elképzelhetetlen az istenek közreműködése, segítsége nélkül. A közös
lakhely egyben az istenek iránti tisztelet lerovásának helyszíne, így az alapító ősök kultusza összeér a várost támogató istenek kultuszával: „Mihelyt a családok, phratriák és
tribusok összejöttek, hogy egyesüljenek és hogy egy cultusuk legyen, alapították a várost,
hogy az a közös cultusnak szentélye legyen. Így tehát a városnak alapítása mindig vallási
cselekmény vala.” (187)
A város alapítása maga is kultikus cselekedet. Ennek része az isteneknek szánt áldozat
bemutatása. De ugyanígy része az ősök iránti tisztelet kinyilvánítása, amelynek formája,
hogy ki-ki elhoz egy rögöt abból a földből, melyben ősei nyugszanak, azt egy közös gödörbe dobja, melyet mundusnak neveznek, így az új lakóhely kinek-kinek hazájává, patriá-jává vált. (190–191) A betemetett gödör felett aztán Romulus oltárt emelt, és tüzet
gyújtott. „Ez volt a városnak tűzhelye. E tűzhely körül kellett a városnak emelkednie, mint
a ház a házi tűzhely körül emelkedett.” (191)
Azáltal, hogy az ősök hamva is a városba került, a városlakó elkötelezte magát új lakhelye mellett. A várost elhagynia nem szabadott, ahhoz a hűség kötelékei kötötték a lakót.
Ha mégis távozásra kényszerült, magával vitt ismét egy rögöt az ősök hantjáról, hogy az új
lakóhelyet majd azzal szentelje föl.
2

Fustel de Coulanges: Az antik városállam. Tanulmány a görög és római vallásról, jogról és intézményekről, ford. Bartal Antal, ELTE-Eötvös Kiadó, 2003, az 1883-as kiadás hasonmása.

2008. szeptember

107

E kultikus oltárállítás mellett a városbúvár szerző részletesen szól arról, hogyan jelöli
ki a város határát Romulus. A határ ugyanis szintén vallási kultusz általi védelemben részesült, azt átlépni büntetlenül senkinek nem lehetett. A város határai ugyanis szentek és
sérthetetlenek voltak:
„Ezek a szokások világosan mutatják, mi volt a város a régiek fogalma szerint. Szent
kerítéstől körülvett, egy oltár körül elterjedő vallási lakóhely volt az, mely a községi állam
isteneit és embereit foglalta magában”. (198) Ha egy antik író a város történetéről szól,
e túlvilági kapcsolatot mindig fontosnak tartja, ahogy Titus Livius is arról beszél, hogy
„nincs hely ebben a városban, melyet nem hatott volna át a vallás és melyet valamely istenség el nem foglalt volna.” (198)
A városnak az istenekhez fűződő szent köteléke nem csak azt eredményezte, hogy
„a népnek nem volt szabad soha többé elhagyni azt a vidéket, melyen istenei letelepedtek”.
A hűségért cserébe a város az örökkévalóság ígéretében részesült. „Tudjuk, hogy a hagyományok Rómának az örökkévalóságot ígérték. Minden városnak volt hasonló hagyománya. Minden várost azért építettek, hogy örökkévaló legyen.” (199)
A városmítosz ezt az isteni köteléket szentesítette. A műfaj nem csupán a közös múlt
elbeszélésére szolgált, hanem olyan közös tér volt, melyben az istenek és az emberek egy
lakó- és szövegkörnyezetben tudtak megjelenni. A mítosz meséje a város kultuszainak
tárházaként szolgált, és összefoglalta azokat a rituálékat, melyek az emberek és istenek
helyhez kötődő társulásának emlékét ünnepelték.
A város a közösség és az istenek kapcsolatára épül, annak tárgyiasult formája, kivetülése. Másfelől, a város, mint tárgy-együttes a közösség emlékezetének megnyilvánulása.
Coulanges antik várostörténeti kutatásainak tanulságait a korszerű városelmélet is feleleveníti. Aldo Rossi a 20. század második felének meghatározó urbanistája Coulanges-ra hivatkozva elemzi a város tárgyi világának azokat a magjait, melyek emlékműként, az ősök
iránti tisztelet tárgyi kivetüléseiként szolgálnak.3 Rossi osztja azt a fent elemezett nézetet,
mely szerint „a város nem más, mint a lakói kollektív emlékezete, mely az emlékezethez
hasonlóan tárgyakhoz és helyekhez kötődik”. (195) Rossi fogalomhasználata világossá teszi, hogy Maurice Halbwachs elképzelését használja a városi tér sajátosságainak bemutatásakor. Le is hivatkozza szociológus elődjét, aki nevezetes művében 4 kimutatta, hogy
a várost lakói saját képükre formálják, és megalapítása után már általa maguk is kötve vannak. A város a csoport „önmagáról alkotott képzetei” birodalmává válik. E képzetek tárgyiasult, fizikai formában (épületek, utak stb.), valamint mitikus történetek és rituális cselekvések formájában kerülnek megőrzésre.
Ha a város mitikus alapjainak fent körvonalazott elméletét kérjük számon Ottlik művén, akkor Ottlik Budája e jól meghatározott értelemben, mint mitikus város jelenik meg a
regény szövegében. Ilyen szempontból érdemes először is a nevezetes, rögtön történeti
perspektívát nyitó mondatokat felidéznünk a regény elejéről:

3

4

Aldo Rossi: A város építészete (1966), részlet, in: A mérhető és a mérhetetlen. Építészeti írások
a huszadik századból, szerk. Kerékgyártó Béla, Budapest, 2004, 180–196.
Maurice Halbwachs: La Mémoire Collective, Paris, 1950. Magyarul: Maurice Halbwachs: A kollektív emlékezet. In: Szociológiai irányzatok a XX. század elejéig. Szerk.: Felkai Gábor et al. Bp.,
2000. 303–433.

108

tiszatáj

„Ahová olyan csodálatosan visszakerültünk, Buda a magyar fővárosnak a Duna folyam
jobb partján fekvő része. Ősi település. Már a bronzkorban város volt. Túlélte sorra a lakóit, keltákat, rómaiakat, hunokat, gótokat, longobárdokat, avarokat, valószínűleg túl fog
élni bennünket, magyarokat is, és mindig fiatal maradt, mert folyton lerombolták. Első
kerület: Vár, Krisztinaváros, Tabán. Második kerület: Víziváros, Országút. A hűvösvölgyi
katonai főreál a Törökvész dűlőn volt, a második kerület dombjai között húzódó Ördögárok mellett. A Retek utcai huroknál kellett átszállni a nyolcvanhármasra.” (Új szeptember, 15)5
Ottlik hangsúlyosan a bronzkorig, a keltákig, rómaiakig és hunokig vezeti vissza a város történetét, világossá téve regényének az antik városalapítási mítoszok műfajával tartott rokonságát. A város viszonya lakóihoz is érdekes megvilágításba kerül e bevezető
mondatokkal. Az egyes lakók meghalnak, de a város, mint közösségi teljesítmény, a csoport műve tovább él – ez a mondandó az, ami a várost a csoportidentitás letéteményesévé
teszi, s ami az egyéni tudatot meghaladó nézőpontot jelöl ki. Ottlik többes szám első személyben szólal meg e bevezető soraiban: „mi, magyarok” vagyunk azok, akik a városunkhoz viszonyulunk e sorokban. Ahhoz a városhoz, amely más népeknek is otthont adott,
s valószínűleg a jövőben a mi távozásunk után is élni fog. Vagyis még egy, a csoport életén
túlmutató dimenzió is felsejlik: immár objektív (tőlünk is független) történeti perspektíva
nyílik, mely a csoport mitikus emlékezetén átível, s a történelem, már-már a természet
embertől idegen, hűvös hangján szólal meg.
Érdekes persze az is, minek tulajdonítja Buda örökkévalóságát az író. Azt állítja, Buda
azáltal tett szert örök ifjúságára, hogy mindig lerombolták. Mint látni fogjuk, Buda megléte (hogy „megvan”), túlélése csodának tűnik a szöveg más helyein is. Az állandó veszélyeztetettség és kiszolgáltatottság érzetét azzal is erősíti az elbeszélő, hogy Buda többszöri
ostroma, osztrák, orosz és más egyéb katonai erők általi megszállása a történet folyamán
jellegzetes módon újból és újból előkerül. Csak egy példa a történelmi tragédiák állandó
felemlegetésére: a katonai főreál, mint ebből a részletből is megtudható, a Törökvész dűlőn épült.
Már az sem puszta véletlen, hogy Ottlik történeteiben épp egy katonaiskoláról esik
szó: a haza védelme olyan kísérődallam, mely végig követi a Buda regénybéli eseményeinek menetét is, vagyis a regénybéli csoportok (az iskolatársak és Bébé családja) életét.
S nemcsak ebben a könyvben: az Iskola a határon-ban is jelentős szerepet játszottak
a határmenti város védelmezői, Kőszeg hősi várvédői, akik egyben, hősiességük szándékolatlan következményként, példáképül is szolgáltak a katonaiskola növendékei számára.
Ebben az értelemben mind a két nagyregény a szabadságért vívott harcról, annak csodával határos visszaszerzéséről szól. Arról a szabadságról, mely a közösség hősi összefogása, a város védelme révén őrizhető meg. A város megléte közös szabadságunk záloga.
Buda megléte, csodával határos megőrzése tehát olyan mitikus elemként jelenik meg
a regény szövetében, amely tudatilag nehezen feldolgozható kegyelmi ajándék a történetmondó Bébé (és közössége) számára. Épp az biztosítja Buda mitikus minőségét, hogy
minden történeti megrázkódtatás, felfoghatatlan kataklizma, az emberrel megtörténő leg5

A Buda következő kiadását használtam: harmadik kiadás, Budapest, az 1993-as kiadás javított
változata. A további idézetekben a fejezetcímet is megadom az oldalszám mellett a könnyebb
visszakereshetőség érdekében.

2008. szeptember

109

abszurdabb tapasztalatok ellenére is szilárdan és kézzel foghatóan továbbra is „megvan”,
mint lakhely és végső mentsvár.
Ami csoda, isteni beavatkozás eredménye. Ottlik ugyan mindig is nagyon szemérmesen bánik a transzcendens utalásokkal, de hőse (aki „gyáva, istenfélő ember”) hangsúlyosan csodának nevezi azt, hogy Buda „megvan”, vagyis hogy Bébé a megpróbáltatások után
végre visszakerülhetett oda, ahol született. Az író a bibliai párhuzamtól sem riad vissza
(igaz, ettől az Iskolában sem tartózkodott), Nehémiás prófétát emlegeti, aki a regény indító fejezetének szavai szerint „átkot szórt a népére, mert nem tartották észben az Úr csodáit, amiket értük tett.” (Minden út, 7) Buda megléte tehát az Úr ószövetségi csodáihoz
hasonlatos, melyeket a zsidókért tett. Nehémiás nevéhez azonban több kapcsolódik a szentírási történetben annál, mint amit e mondat sejtetni enged. Ő az, aki újjáépíti a lerombolt
Jeruzsálemet, mégpedig a régi hagyományok szerint. A lerombolt várost helyreállítva annak örökkévaló ifjúságát segíti elő. Nehémiás tehát városépítő, története pedig városmítosz. Mint ahogy átkai is a városmítosz részét képezik, hisz a városlakók morális romlása, a város hanyatlása miatt szórja dörgedelmeit a próféta. Ha Both Benedek őt idézi
története elején, s arra utal, hogy ő nem akar rászolgálni Nehémiás kritikájára, akkor világos, hogy a városhoz fűződő kapcsolata a hűség és a védelem viszonyszavaival írható le.
Sőt. Kicsit bátrabb interpretációval azt is mondhatjuk, Bébé számára Nehémiás maga is
példakép, saját küldetését mintha az ószövetségi próféta városmentő missziójához hasonlítaná. Ami – még bátrabb értelmezéssel – végső soron Ottlik írói önképére enged következtetni.
Buda mitikus minőségét másfelől a történetnek a családhoz való kötődése biztosítja.
Ottlik hőse (csakúgy mint írója) Budán látta meg a napvilágot, és Budán zajlik élete első
tíz, meghatározó esztendeje: „Visszakerültél hát Budára, ahol születtél.” (Minden út, 7) Az
antik városalapítás kapcsán is a családi tűzhelyhez hasonlítja a történész a város tűz helyét. Vagyis a város, kis túlzással, kitágított nagy család.
Ottlik történetmondójának Budára való hivatkozása sem pusztán a városhoz, hanem
azon belül a családi tűzhelyhez kötődik. Ez pedig az I. kerületben, „a régi Fehérvári út
15/b” épületében volt található, azon belül is a „II. emelet 19. sz. alatt”. Bébé ebben a családi fészekben ébredt saját léte tudatára, amikor az iskolába indulás miatt korábban kellett kelnie, s ezért a reggeliző asztal mellől látott kopár falak más megvilágításba kerültek,
mint annak előtte: a beeső korareggeli napsugarak új színt adtak a „málló vakolatú üres
boltíveknek”. (Ami biztosan van, 11) Bébé számára ez a furcsa felfedezés az, ami az otthon
fogalmához véglegesen hozzákapcsolódik, ebből vezeti le a Buda-élményt, amit majd nagy
művében, az Ablak című vásznon szeretne megörökíteni, festőként. Bébé számára megírás
és megfestés nem alternatívája egymásnak, hanem kiegészítik egymást. Ottlik nem magyarázza meg, hogy a festő miért akar regényt írni, ahelyett hogy megfestené a Buda-érzést. Ám a szöveg, amelyben a vagy-vagy kérdése egyáltalán felmerülhet, már maga a Bébé
által mondott, és ezek szerint mégiscsak megírt történet. Bébé Buda -története a város
meta-történetén belül az otthon, a családi tűzhely története, s mint ilyen, szintén csodás
történet, ami persze elmondását eleve lehetetlenné teszi. Vagyis ebben az értelemben is ép
ésszel felfoghatatlan távlatú, mitikus történetről beszélhetünk.
Az otthon és a város viszonya azonban nem egyszerű megfeleltetés. Nem pars pro
totoként áll az otthon a város helyett. A Buda lapjain ugyanis több otthon is szóba kerül.

110

tiszatáj

Igaz, ezek egyike sem olyan ősi és eredeti, mint a Fehérvári út 15/b emléke. (Legalább zárójelben meg kell jegyeznünk, hogy az első magyar nyelvű szövegtöredék, a tihanyi alapítólevélben olvasható részlet ismeretesen a fehérvári útról szól: feheruuaru rea meneh
hodu utu rea, vagyis kb. „Fehérvárra menő hadiútra”.) Ám azok az új otthonok, melyek az
eredeti helyére állnak, mégis nagyrészt képesek átmenekíteni azt az érzést, amely az eredetihez kapcsolódott. Ha pedig a Kecskeméti utcától, vagyis Pesttől kezdve Monostorig,
s a Mártával közös lakásokig oly sok helyen megtapasztalható volt az az „otthonosság”, mely
a Buda-érzés mélyén lappangott (biztonság, nyugalom, bizonyosság), akkor az otthon az
mégsem tárgyakban keresendő, hanem olyasmiben, amely tárgyról tárgyra továbbítható
– például személyekben. Buda nem pusztán házak együttese, hanem az ott lakó emberek
csoportja, olyan közösség, mely az ember identitása szempontjából, tehát végső biztonságérzete szempontjából, nélkülözhetetlen. Ezért van, hogy Buda, a Buda -érzés szétesése
Márta halálával válik ijesztően valóságos perspektívává, s ezért, hogy csak nagy nehezen
sikerül visszatalálni a nyugalomra: „Ha Márta nincs már meg, én pedig jövök -megyek
a lakásban és hiánytalanul megvagyok: ebből az egyik nem lehet igaz…(…)… Ilyenkor,
a két eldönthetetlen eset közül az áttekinthetőbbet helyes választani, Bébé. Mind a ketten
megvagytok.” (Négy sík, 339)
Bébé megmenekülésének mindig két nő, anyja vagy Márta kiszámíthatatlan és titokzatos, csodás és mitikus közbeavatkozása a feltétele. Addig tudja tehát összetartani a képet, áttételesen Budát, amíg ők „megvannak”:
„Anyám megvolt, most a Molnár utcában. Vele türelmetlen voltam, komisz. Mindig.
(Nem mindig.) Bánom is én. Senkim nem volt, csak ő. (Hát egyen meg engem a fene.)
A másik asszony Budán. Éppen el akar hagyni. Éppen el akarom hagyni. De Márta is megvolt Budán. Senkim nem volt, csak ők ketten.
Megvoltak, állt Buda még.” (Hilbert viszontagságai, 315)
Vagyis a város, legvégül, szeretetkötelék. Ha egyáltalán, szerettei által lesz belátható az
ember számára saját élete, válik Buda is „érthetővé tehető labirintussá”. (December 3. –
Hét óra, 366)
Az emlékezet városa
Ottlik mitikus regényében Buda mitikus város. Nemcsak a mű több évtizeden át tartó, legendás születési körülményei érdemlik ki a jelzőt, hanem az ottliki narrációra oly jellemző
értelemtulajdonítás is, amelynek segítségével Ottlik történetmondója az általa mondott
mesét látszólagos jelentőségén túlmutatóvá tudja avatni. A mitikus beszédmód révén
a történet középpontjába állított város át tud lényegülni.
A Buda szereplői egyszerre lakják a jelent és a múltat. Amikor válságos helyzetbe kerül, Bébé mindig korábbi élete meghatározó alakjaihoz, jellegzetes problémamegoldási
formuláihoz fordul. A történet egyes epizódjait a mesélő emlékezete korábbi epizódokra
kopírozza, ezáltal érve el azt, hogy azok önmagukon túlmutatóvá váljanak. Akárcsak
a Biblia narrációjára, Ottlik írásmódjára is jellemző egy-egy fontosabb esemény megelőlegezése, másrészt a jelentősebb eseményekre való visszatekintés, azok többszöri visszajátszása. A rá korábban is jellemző önidézési technika révén történetmondója nem is annyira
mesél, mint inkább – tudatosan vagy öntudatlanul, újból és újból – emlékezik.

2008. szeptember

111

A regény szövegteste úgy épül, ahogy az emlékezet halad a múlt megidézésében. Kevéssé átlátható szerkezetének magyarázata az, hogy az emlékezet sem pontosan belátható,
szabályos pályán közlekedik a jelen és a múlt között, hanem sokszor szeszélyes kacskaringókat tesz meg A és B pont között. Ahogy egy régi város utcácskái a térkép felülnézetében,
úgy kanyarog a történet a könyv lapjain, s az emlékezet is a múlt kanyargós útjain.
De vajon pusztán az emlékezés vagy általánosabban, az emberi kommunikáció természetéhez tartozik hozzá ez a kiismerhetetlenség, rejtekutakon történő előrejutás, kalandozás és kitérés? Wittgenstein szerint az együttélő közösség által történetileg birtokolt nyelv
történeti fejlődésének sajátsága ez a zegzugosság: „Nyelvünket olybá tekinthetjük, mint
egy régi várost: mint zegzugos térséget utcácskákkal és terekkel, régi és új házakkal, meg
olyan házakkal, amelyekhez különböző korokban építettek hozzá; s az egészet egy csomó
új előváros öleli körül, egyenes és szabályos utcákkal és egyforma házakkal.” 6
Wittgenstein szemléletes nyelvfejlődés hasonlata nem áll távol az emlékezet leülepedésének és feltérképezésének ottliki elképzelésétől. Ha elfogadjuk a párhuzamot a nyelv
alakulása és a személyes- vagy csoportemlékezet raktározása és újrahasznosítása között,
nem kell döntenünk arról, hogy az író legfontosabb eszköze, a nyelv maga determinálja-e
ezt a kacskaringós, indirekt narrációs technikát. Elég annyit belátnunk, márpedig az
könnyen belátható, hogy Ottlik prózája a Budában hasonló zegzugos birodalmat, „levegős
labirintust” épít és térképez föl, mint Wittgenstein példájában a nyelv: csak itt az emlékezés végzi e munkát. Az emlékezés mint narrációs eszköz teszi aztán fontossá azt is, hogy az
író a regény lapjain megjelenő várost mint az emlékezés médiumát, mint mnemotechnikai
segédeszközt próbálja hasznosítani, s ezért kell a könyvbéli Budáról mint az emlékezet városáról beszélnünk.
Láttuk már, hogy a város, minden város eleve a múlt hordozója: „A város nem más,
mint lakói kollektív emlékezete”.7 Maga az a geográfiai, fizikai és éghajlati tárgyegyüttes és
viszonyrendszer, amelyből a város, mint a megkövesedett korallok vázából a korallsziget,
felépül, még nem él. Az (egykor, most és majdan) ott lakók töltik meg élettel e tárgyi
világot. Ám az ott lakók sem függetlenek fizikai környezetüktől. Az ember, időbe vetett
lényként, kénytelen-kelletlen szembesül múltjával – személyisége ki van szolgáltatva emlékezetének. Az emlékezet pedig – ahogy arra az ars memoriae gyakorlata rávilágít – természete szerint nemcsak személyekhez, hanem tárgyakhoz, helyekhez is kötődik. A város
tehát nem pusztán környezeti adottság az ember számára, hanem az emlékezet helye. Ráadásul az együttlakásból kifolyólag a kollektív emlékezeté is.8
Ha az emlékezet helyhez kötöttségéről esik szó, akkor érdemes Ottlik könyve kapcsán
kicsit részletesebben is felidézni az ars memoriae, vagy az emlékezet művészete költői nevét viselő retorikai gyakorlatot, mely évszázadokon keresztül volt a memorizálás bevált
eszköze. A közelmúltban Francis Yates által feldolgozott hagyomány9 kiindulópontja a legenda szerint az antik görög költő, Szimonidész volt. Cicero A szónokról írt művében je6
7
8

9

Filozófiai vizsgálódások, Atlantisz, 1998. Ford. Neumer Katalin, 18. pont, 25.
Aldo Rossi, id. mű, 195.
Lásd Nora fontos kifejezését, az emlékezés helyei-t. Vö. Pierre Nora (ed.), Les lieux de mémoire.
I–III, Paris, Gallimard, 1984–1992. Magyarul: Pierre Nora, Emlékezet és történelem között,
Aetas, 1999. 3. (részlet)
Frances A. Yates: The Art of Memory, Chicago, University of Chicago Press, 1966

112

tiszatáj

gyezte fel a költő meséjét, aki egyszer egy gazdag ember vacsoráján énekelt Castorról és
Polluxról. Amikor befejezte, a házigazda csak az ár felét kívánta megfizetni a költőnek előadásáért. Kicsit később kiszólították az énekmondót a házból, s alighogy kilépett az utcára,
a lakomának otthont adó terem összedőlt. A túlélő Szimonidész úgy segített azonosítani
a bekövetkezett tragédia után a holttesteket, hogy emlékezett, ki hol ült a vacsora alatt.
Feltűnhet a kissé misztikus hangoltságú történet vázlatos felelevenítéséből is, hogy
vajon milyen jelentősége van annak, hogy Szimonidész éneke Castorról és Polluxról szólt.
Jacques Roubaud értelmezése szerint a két ikertestvér az isteni és az emberi principium
megtestesítője, kettősük az emlékezet kettős természetére utal: „a mese /cicerói/ olvasata
szerint az emlékezet, egyszerre isteni és halandó, az emlék ragyogó csillagképe és a felejtés
porló árnya.”10 Az emlékezetnek van istennője is: Mnemoszüné. Ettől azonban az emberi
emlékezet nem válik tökéletessé, épp ellenkezőleg, nagyon is mulandó maradt. A mítoszköltő feladata ezért az emlékezet megőrzése, harc a felejtés ellen. Első szinten maga az
emlékezet küzd az elmúlás ellen. Ezt támogatja meg egy magasabb szinten a l egtágabb
antik értelmében vett költészet. Vagyis a költészet e nézőpontból tekintve az emlékezet
szolgálója. Kicsit másként megfogalmazva ugyanezt: a költészet maga is az emlékezet egy
formája. Vagy: a költészet az emlékezet emlékeztetője.
De hogyan működik az emlékezés művészete. A mnemotechnika kiindulópontját az
adja, hogy az emlékezet alapvetően képek (kisebb részben más érzéki benyomások) formájában tárolja a megőrzendőt. Roubaud egy 1592-ben megjelent könyvből 11 idézi az
emlékezet működési mechanizmusát: „az Emlékezet élénk képekkel mutatja nekünk a hiányzó dolgokat mint jelenlevőket…” (16) Ehhez arra van szükség, hogy egy adott hellyel
együtt egy hozzárendelt képet rögzítsen a tudatunkban. „A mozdulatlan Helyek a Képek
tartályai”, magyarázza az elméletet Roubaud, majd idézi forrását; az Ideák (vagy képek)
pedig e helyekhez tudatilag (sokszor tudatosan) kapcsolt „látomások, látszatok, képek,
melyek ott élénken ábrázolnak bármiféle dolgot vagy beszédet, amelyre emlékezni akarunk.” (17) A képi információ tárolásának módja az, hogy egy-egy helyhez kapcsolunk egyegy megőrzendő elemet. Ez a kapcsolat az ismerős hely és memorizálandó kép között
biztosítja az emléktöredék felidézésének zavartalanságát. Mivel a hely ismert, arra könynyen rátalálunk, s az emlékezés a hozzárendelt adatokat szinte pavlovi reflexhez hasonlóan fogja mozgósítani.
A mnemotechnika támaszaként szolgáló hely lehet képzeletbeli, természetes vagy
mesterséges, de ez utóbbi a tökéletes megoldás. Mesterséges helynek számít egy palota,
egy templom vagy egy város: „Az alakító lehetőleg a saját hazájában, sőt saját városában
választja ki az emlékezet helyeit, ott, ahol a legjobban érzi magát. Szinte mindig az általa
legjobban ismert templomokat, palotákat, kávéházakat fogja keresni…” (19), hiszen a felidézés során így szinte erőlködés nélkül tudja végigjárni az emlékezet a számára kijelölt
képzeletbeli utat.
Az emlékezés művészete tehát az emlékkép és az emlékhely viszonyának tudatos
rögzítésére épül. Mint látni fogjuk, Ottlik elbeszélőjének Budához fűződő viszonya sok te10

11

Jacques Roubaud: Költészet és emlékezet. Leoprepész fiának találmánya, Typotex., Budapest,
2007, 12. Az alábbiakban nagyban fogok e szerző művére támaszkodni, mert jól összegzi számunkra e retorikai hagyomány néhány fontos vonását.
Frater Filippo Gesualdo: Plutosofia, Padova, 1592.

2008. szeptember

113

kintetben idézi fel e retorikai technikát. Ha pedig ez igaz, akkor e hagyomány támpontokat adhat Ottlik Budájának általánosabb értelmezéséhez is. Az alábbiakban persze nem
fogok részletes bizonyításra vállalkozni a tekintetben, hogy a Buda az ars memoriae gyakorlatra épül. Nem az a célom ugyanis, hogy valamifajta tudatos törekvést igazoljak Ottlik
részéről arra vonatkozólag, hogy e hagyományhoz kapcsolódjon. Csak annak megmutatására van szükségem, hogy írásában e hagyomány nagyon is érzékletes (tudatosan vagy
öntudatlanul jelenlévő) nyomai kimutathatóak.
E tétel érzékeltetésére a mnemotechnika néhány jellegzetes regénybeli példájára fogok
kitérni. Bébé több alkalommal is végigjárja villamoson az ismerős budai villamos útvonalakat (időnként Pestre is átrándul valamelyik járattal, illetve, mint látni fogjuk, sokat foglalkozik a Pestre való átkelés kérdésével). De hogyan lehet megírni egy villamosutazást?
A virtuális utazás egyfajta leírás, mely majdnem térképszerű pontossággal rögzíti azokat az
emlékhelyeket, melyeket a villamos útja során érint, s melyekhez emlékképek kapcsolódnak az elbeszélő tudatában (vagy magának a szerzőnek az emlékezetében?):
„A rend kedvéért azonban bele kellett rajzolni a térképedbe. Azért is, hogy legközelebb
ellenőrizhesd, megvan-e? (…) A szoba, ahol aludtál; az ágyad; az ebédlő, a lakásotok;
benne anyád, Júlia, Terka néni; a ház, lépcsőház; lent a Fehérvári út: ezek már olyan sokszor és folyamatosan voltak kipróbálva, hogy elfogadod: vannak és ugyanolyannak is vehetők. De észrevetted, hogy tulajdonképpen nem mindig ugyanolyanok. (…) Észrevetted,
hogy a Fehérvári úton végigmenve, a Gellért tér, a híd, vagy még tovább Budán, a másik
híd előtti kút-vízesés, sokkal gyakrabban és határozottabban váltogatja a látott képének
ezt a többletét, kis ráadását, vagyis ha ugyanúgy megvan is és ott van, ahogy a térképedre
festetted, nagyon sokszor egyáltalán nem ugyanolyan. A térképedet ki kell egészíteni, így
fenét ér, a neked leglényegesebbek nélkül.”
A leírás, itt nyilvánvaló módon, gyermekkori emlék: a reggeli villamosozásé a piaristák
iskolájába. A felidézés mintha valóban térképet követne, olyan virtuális térképet, mely
megjeleníti az ember lakását is (benne az ember ágyával), majd házát és utcáját s onnét
követi azt az útvonalat, amelyet az iskolásfiú nap mint nap megtett. Ez a virtuális térkép
nem a külvilágban található, hanem nyilvánvalóan az ember emlékezetében – még ha nagyon is ellenőrizhető egykori térképeken. Amikor feleleveníti az utazás útvonalát, akkor az
író tulajdonképpen épp egy ars memoriae gyakorlatot végez el. Neki is helyei vannak
a Fehérvári úttól a Gellért téren át, Gellért püspök vízesés feletti szobráig és tovább, Pestig,
az Erzsébet hídon át. Ezek a helyek a rögzített pontok, melyekhez az egyes emlékeket
hozzá tudja kötni az emberi emlékezet, s aztán az évtizedek távolából is fel tudja azokat
általuk idézni. Az elbeszélő legfeljebb a felidézett emlékfoszlányok megnevezésével lesz
bajban – hisz az írónak az emlékképet nem elegendő magában felidéznie, azt valamiképp
szereplője szájába kell adnia. Az emlékképek leírása az elbeszélés legfőbb nehézsége a Budában:
„Dehát nincs nevük. A dolgok érezhető tartalma, a láthatón-hallhatón kívül? Hangulatuk? Légkörük? Kedvük? Levegőjük? Zenéjük? Színhatásuk? Akármijük, de a kézzelfogható voltuknál biztosabban meglévő valami, ami ráadásul nem is az övék, sokkal inkább
a saját létezésedé. Ezért figyeltél gondosan, lelkiismeretesen egy-egy újfajta homlokzatra,
ahogy jártál-keltél még ismeretlen utcákon, tereken, és raktároztad el a pontatlan érzésedet a szerkesztődő térképén életednek.” (Dolgozatjavítás 38-ban, 79)

114

tiszatáj

Bébé a regényben többször is beszél erről a már gyerekkorában is kibontakozó tevékenységéről: ahogy szerkeszti élete térképét. Jár-kel a városban, Budán-e vagy máshol, és
keresi, próbálja memóriájában elraktározni azokat a mellékjelentéseket, melyek a láthatón-hallhatón túl vannak, magukban nehezen nevesíthetők, általában egy-egy tárgyhoz
vagy helyhez társulnak, s azok révén tehetők felidézhetőkké. Bár úgy tűnik, mintha egyegy tárgy auráját adnák, eredetileg sokkal inkább hozzánk, mindenkori, épp úgy lévő
énünkhöz kapcsolódnak. Térképre történő bejegyzésükkel nem a tárgyi világot rögzíti az
elme, hisz az öntudatlanul is ismerős, hanem saját észleléstörténetét próbálja regisztrálni,
le- (vagy föl?)-jegyezni.
„Utca. Épülő nagyszálló. Híd. Duna. Harangszó. Trombitaszó a kaszárnyában. Cu krászda a kis utca sarkán, égetett cukor, vanília, meleg csokoládé szag. Pék, Zimka Rafael,
csodás kenyérszag. Petár barátodék lakása. Lenke nénédék lakása. Viktor bátyádék loggiája a Duna fölött, a Halász utca sarkán. Szobák, rokonok, ismerősök lakásai szerteszét.
Csináltad a térképedet gondosan mindenről.” (Dolgozatjavítás 38-ban, 90)
A leírás nagyon jól érzékelteti, hogy a térkép nem pusztán tárgyi-vizuális információ
tárolására és előhívására alkalmas. A statikus látványon kívül betáplálható cselekvés
(épülő nagyszálló), hanghatás (harangszó, trombitaszó), íz-szag kombináció (égetett cukor, vanília, meleg csokoládé, csodás kenyérszag). S ezen túl, mindaz, ami emlékké válik,
tárgyi kötöttségén túl, az egyén személyes érdekén túl, egyúttal és végső soron, emberi
kapcsolatokba ágyazódik (Zimka Rafael, Petár barátod, Lenke nénédék, Viktor bátyádék,
rokonok, ismerősök).
Vagyis a legfontosabb az egészben nem az, ahogy a várost tanulod: először az ágyat,
a szobát, a lakást, aztán az utcát megismerni, aztán villamosra szállni, első híd, majd a másik
és át a folyam felett, a túlsó partra. Hanem azt visszaidézni a ma gad számára, ahogy
kinyílik szemed előtt a világ, egyre fényesebb és pompázatosabb, ahogy fokozatosan birtokba veszed egyre távolabbi régióit, egyre messzibbre merészkedve a biztonságos fészekmelegtől. Magadat figyelni, ahogy a tárgyakba kivetülsz, kedélyállapotod, énképed változásainak lenyomatát a tárgyi világra vonatkozó észleleteidben, mindazt, ami a látványon
keresztül nyilvánul meg magadból, számodra. Nem a helyek, a tárgyak, hanem a hozzájuk
kapcsolt képek, emlékképek a fontosak. S hogy azok térben (térképen) helyezkednek el, az
emberi emlékezet természetéből kifolyólag, így felidézésük is a városban való járkálás
formáját ölti. Mindez azért lehetséges, mert Ottlik élete összefoglaló emlékezésregényét
egy városhoz köti, s ezzel, mint író, nagyon ötletesen és képszerűen tudja megmutatni,
hogyan működik az emberi memória:
„észrevettem, már előbb is, hogy ez a budai hídfő más-más alkalommal olyan tökéletesen más-más hely, mintha semmi közük nem lenne egymáshoz. Észrevettem egyszer, aztán már figyeltem, hogy így van-e mindig. Így volt, és nem is attól, hogy egyik nap zuhog
az eső, máskor süt a nap, vagy elakadt a villamos, hull a hó, netán megbokrosodtak egy
szekér lovai: nem ettől; a saját gondolataim vagy kedvem másféleségétől volt mindig különböző a kis térség.” („Kalauz?”)
A budai hídfő környéke olyan hely, amelyhez képek kapcsolódnak: emlékhely, az ars
memoriae hagyományának terminológiájában – és mint láttuk, a városelmélet terminológiájában is. Amikor Ottlik elbeszélője felidézi ezt az emlékhelyet, ez arra szolgál, hogy így
tudja megmutatni, miként támadnak fel az emberben az emlékképek, s hogyan lehet ezt

2008. szeptember

115

aztán tudatos gyakorlattá tenni, ami az író (s Ottlik elbeszélője a könyv fikciója szerint,
amikor beszámol emlékeiről, maga is íróként jár el) kulcsfontosságú feladata. Látnunk
kell, mert hangsúlyozza a szöveg, hogy Bébé nem a hely impresszionisztikusan változó karakterén csodálkozik el minden egyes alkalommal, amikor friss szemmel meglátja a helyet, hanem inkább azon, hogy mennyire más és más állapotban találja őt magát a hellyel
való találkozás. Mintha tükörként szolgálna a tárgy, amelyben megláthatja saját mindenkori arcának pontos lenyomatát, kivetülését. Ahány hely, annyi tükörkép. Ez utóbbiakból
válik emlékkép, mely a hely révén felidézhető lesz.
Az is igaz, hogy az a hely, amelyhez ezer szállal kötődik az ember, felértékelődik a szemében. Többé már nem tud úgy tekinteni rá, mint amely pusztán tőle független objektivitással bír. Ellenkezőleg: mintha saját lényének meghosszabbítása lenne. Ezért válik fontossá
számára, fontosabbá, mint akár egyik vagy másik ember is, az a térkép, mely élete legfontosabb helyszíneit tartalmazza. És azért lesz kulcsfontosságú, hogy e helyszíneken kiigazodjon.
Márpedig a legismerősebb helyszínekkel kapcsolatban is bekövetkezhet az ember életében az elbizonytalanodás.
A Buda egyik emlékezetes villamosozása a Retek utcából indul, és ismét csak a budai
hídfőhöz ér. Bébé a főreálból jön, a Retek-utcánál száll át a 14-esre, és ezzel tart az Erzsébet-híd felé. A stációk, melyek mellett elhalad, a következők: Krisztina körút, kis mozi,
Ravasz cukrászda, Pozsony kávéház, a Vérmező északi csücske, templom, Fernengel és
Cziczkely, Horváth-kert, Másik mozi és Halwa Sándor puskaműves, a Szent János téren,
Tabán, Szarvas tér, Rác fürdő, Erzsébet híd, kávéház a sarkon. Amelyikhez van, itt is társulnak emlékképek: kegyeleti staféta, az 59-esen a koszorúk, fel a Farkasréti temetőbe.
Ám itt fontosabbá válik, hogy az a kép, melyet a hídfőállásról őrzött, ezen az úton fordítva
tűnik a mesélő szemébe, s ezzel mindazon emlékek, melyek hozzá kapcsolódtak, veszélybe
kerülnek:
„Ha hazulról jöttél, Gellért szobra és a szobor kis vízesése bal kézre esett tőled. Ezzel
megvolt, belerajzolva az örök térképedbe, a régi Fehérvári út és a 15/b. Ha most úgy kelsz
át a folyón, hogy jobb kéz felől hagyod el Szent Gellértéket, mi lesz amazokkal. Utca, lakás,
hegyoldal, máris megsemmisültek? Nem lehet elköltözni Budáról és vinni magaddal egész
eddigi életedet. Se falura, se panziószobába. Se egyáltalán, Pestre.” („Kalauz?”, 204)
Az emlékhely sértetlensége a biztosítéka az emlékkép sértetlenségének. De mi történik, ha az emlékhely másként, máshonnét mutatkozik meg, mint korábban. Akkor az emlékképek is átalakulnak? A kérdés egzisztenciális tétje elég nagy. Mondhatni, Bébé számára az ügy döntő jelentőségű. Ezért az a pillanat, amikor szembenéz a kérdéssel, az igazság pillanata. A kérdés: magával vihetők-e az érzések máshová, mint ahol születtek. És
a válasz: Igen:
„Ki hitte volna, hogy lehet életet folytathatóvá, elfogadhatóvá, egyáltalán lehetővé
tenni másképpen, más lakásban, másik partján a Dunának?
Lehetett. Az Egyetem utca fogta magát és kezdett hozzátartozni az életemhez. A Károlyi palota, a Franklin Társulat kirakatai, a Poól és Mály, Erzsébet Szálló, Centrál kávéház.
Helyesebben, nem is ezek a közismert jeles helyek, hanem éppúgy, ahogy a Fehérvári út
semmitmondó szögletei, beszögellései, egyforma pincegádorai, ugyanolyan liftaknái, mind
ősi, megkülönböztethető jó ismerőseim voltak: az Egyetem utca semmitmondó épületei,

116

tiszatáj

a négy-öt emeletes egykutya bérházai, kapui, kapualjai, puszta kövei lettek ismerőseim,
lettek itt is igazán enyémek.” („Kalauz?”, 218)
Az emlékképek, melyek budai színterekhez kötődtek, és a gyermek számára identitásképző fontosságúak voltak, az otthon, a biztonság érzetét nyújtották. Ám mint a villamosutazás során kiderül, e képek elszakíthatók eredeti születési helyüktől. 12 Pontosabban: az
emlékkép nem is annyira a hely, mint inkább a személy függvénye. Attól a személytől
függ, akihez az érzés kapcsolódik. Az otthonosság érzése például Bébé számára anyjához.
Ezért, ha anyja Pestre költözik, vele költözik az otthonosság-érzet is, és akkor Pestre fog
hazajárni a fiú. Buda ettől fogva Pesten lesz.
Ez az új kötődés pedig új emlékképek forrásává válik, melyeket az emlékezet az új
helyszínekhez fog kötni. Vagyis az emlékezet megint, itt is tárgyakba, emlékhelyekbe kapaszkodik. Pest Budává válásának ez az utolsó lépcsőfoka.
Elbeszélt tér, térbe és időbe vetített identitás
Buda azonban nem csak mitikus város egy mitikus regényben, s nem csak az emlékezet
városa az emlékezet regényében. Egyben elbeszélt tér is a térbe és időbe vetített identitás
regényében. Ottlik könyvében hőse (alteregója) az otthonosság érzetét találja meg Budán,
olvasója pedig az otthonosság, a lakályosság érzetét a könyvben. Ez Ottlik írói szándéka.13
Ám a feladat egyáltalán nem könnyű. A teret megírni szinte a lehetetlennel ér fel,
s ugyanilyen nehéz a prózaszöveget térré változtatni. A regénypróza ugyan ismeri a leírás
műfaját, ám egy várost a maga egészében nem lehet leírni. Lefesteni igen, erre való
a Veduta műfaja, az a műfaj, amelynek ottliki relevanciájára Hévizi Ottó hívta fel a figyelmet. Az íráshoz történés, történet kell – mert időben bontakozik ki. A város maga pedig
nem tud cselekedni vagy történni, legfeljebb vele történnek dolgok. Lehet, hogy a várostárgy leírhatatlansága adta az ötletet, hogy a szöveg teste, és ne pusztán jelentése jelenítse
meg a várost. A tér így nem csupán tematikusan idézhető meg, hanem a megidézés formája által is.
Ottlik nem csak azért utaztatja hősét Budán, hogy az utazások állomásairól írva vegye
leltárba a város hely(szín)eit. Mozgásban, dinamikusan kell ábrázolnia a várost, különben
a holtak városává válna. Ráadásul időbeli mélységet is szeretne érzékeltetni városában,
s erre is az utazások dinamikája teremt lehetőséget: ahogy a térbeli koordináták változnak,
úgy változhatnak az időbeliek is, s Ottlik magabiztosan (egyes olvasói szerint túlságosan is
bátran) él a tér-idő váltások szabad alkalmazásának regénybeli lehetőségével.
A történet folyamatában így fokozatosan, kacskaringókkal, ismétlésekkel és átírásokkal bomlik ki Buda látképe. Ám mindezt a bonyodalmat ellensúlyozza, hogy az elbeszélés
textusa maga is kirajzolja a város képét: jelentéstanilag és a szövegtest révén is megidéződik Buda.
12

13

„Nekem viszont eldőlt a budai hídfőnél, ahol a kis sziklás vízeséstől balra fordulva kanyarodtunk
rá az Erzsébet hídra – eldőlt, hogy ezt is lehet.” („Kalauz?”, 203)
Ottlik emlékezetes megfogalmazása szerint: „…olyan regényt kellene írni, ami hasonlít a városokhoz. Lehet járkálni-mászkálni benne; utcái terei, hidai vannak; ahol lehet ődöngeni, bámészkodni; rohanni elkésve találkára, vagy elbújni vele valahol; menekülni, örülni, sírni; eltévedni
emitt, hazatalálni amott.” Ottlik Géza: Miért Buda? In Ottlik (Emlékkönyv), szerk. Kelecsényi
László, Budapest, 1996, 313–314.

2008. szeptember

117

Továbbá: Buda visszahódítása nem öncélú akció Ottlik – és hőse(i) – részéről. A város
helyszínei, mint láttuk, emlékképek tárházai. Az elbeszélés által érintett helyek az emlékezet újabb és újabb mélységeit képesek bekapcsolni a regényvilágba.
Ám az időnek nemcsak mélységei, hanem horizontális vektorai is vannak. Bébének
a Budában elmondott történeteiben ugyan a különböző időpontok meglehetős szabadossággal kerülnek tárgyalásra, ami szembeállítható az Iskola szigorúbb és következetesebb
időkezelésével. Ám ez nem jelenti azt, hogy az általunk elemzett regénynek ne lenne cselekménymenete, s hogy története ne lenne az időben fokozatosan kibomló fejlődésrajz.
A Buda időhaladványát egy ember (és személyi kapcsolatainak) teljes élettörténete
határozza meg. Ez a regény ugyanis nem pusztán az Iskola utáni időszak regénye, hanem
Bébé egész életét vonultatja fel. De ha nehéz egy egész várost megjeleníteni a próza eszközeivel, akkor talán még nehezebb egy ember életét összefoglalni egy könyv lapjain. Különösen nagy kihívást jelent, ha a szerző – egy alteregó segítségével – igazából magáról akar
számot adni regényében. A technikai megoldás itt is az, hogy narratív módon kell „kibontani” az ént – mégpedig ez esetben időben és térben egyaránt.
A narratív identitás elmélete szerint az ember még magának sem tud máshogy számot
adni életéről, csak történetek formájában. Az emberek ugyanis életüket „történetek alakjában értelmezik”.14 Időbe vetett létük kiteríti, a múló időben szétoszlatja identitásukat.
Az önmagára emlékezőnek a felidézés során ezért az összerendezés, a széttartó élettöredékek egybentartása lesz a feladata. Az egyes életepizódok közötti összekötő kapocs pedig
az a történet-logika lesz, amelyet az elbeszélő én alkot meg, hogy saját élettörténete eseményei között összefüggést teremtsen, úgy, hogy életének az epizódokon túlmutató értelmet kölcsönözzön, s ezzel az egyes epizódok értelmezéséhez is standard keretet biztosít.
Bébé története Ottlik könyvében ugyan egy egész életet fog át, de nem pusztán az
élettörténet adatainak összegyűjtése a célja. Az író hősével képzeletben újból felkeresi
azokat a helyszíneket, amelyekhez az identitását meghatározó érzések, emlékképek kötődnek. Ezekből az emlékképekből próbálja összerakni élete távlatos értelmét Bébé, s az ő
élettörténetéből próbálja kiolvasni saját alakját, igazi identitását az író.
De nem olyan magányos foglalatosság Bébé életút nyomozása, mint ahogy a fenti leírásból gondolható lenne. Utaltunk már rá, hogy a város végső soron személyközi viszonyokra vezethető vissza. Ezért a regény feladata a helyszínek hálózata mellett a városlakók
közötti kapcsolati rend felderítése. Különösen fontosnak bizonyul e tekintetben a szűk baráti kör belső kapcsolódásainak rekonstrukciója (Medve, Lexi, Szeredy egymáshoz és Bébéhez fűződő viszonya), s a hősnek családja nőtagjaihoz (Bébének anyjához, Júliához és
Mártához) fűződő viszonya.
A személyközi tér ábrázolásának problémájához érdemes felidézni Pataki Ferencnek
a kollektív emlékezet fogalmára vonatkozó egyes megállapításait.15 A pszichológus felfogásának kiindulópontja az, hogy személyes identitásunk nagy mértékben függ közösségi
14

15

Whitebrook, Maureen: Identity, narrative and politics. Routledge, London and New York, 2001,
művéből idézi Pataki Ferenc, alább említendő írásában. A narratív identitás problémáját filozófiai alapossággal Paul Ricoeur fejtette ki, Temps et récit című háromkötetes művében (Seuil, Paris, 1983,1984,1985).
Pataki Ferenc: Együttes élmény, kollektív emlékezet. Szociális emlékezet: A történelem szociálpszichológiája, Magyar Tudomány, 48, 2003 január, 26–35.

118

tiszatáj

identitásainktól. Pataki az egyéni és a közösségi identitás szoros kapcsolatát a közösségelvűnek nevezett filozófus, Alasdair MacIntyre magyarázatával értelmezi: „Individuális
identitásunk be van ágyazva a közösségi történetekbe”.16 Ez nem azt jelenti, hogy egyénileg ne lennénk képesek számot adni énünkről, hanem csak azt, hogy már a nyelv, a fogalomkészlet sem a sajátom, s még legszemélyesebb emlékeim is interperszonális kapcsolatokba ágyazódnak. Ezért kell az írónak hőse önképének alakulását másokhoz fűződő viszonyainak dinamikáján keresztül megértenie. Ottlik hőse osztozik a család és a baráti kör
csoportidentitásában, kollektív emlékezetében, vagyis magát mindig interszubjektíve értelmezi. A Buda mint emlékezetregény egyben városregény, vagyis az együttélők személyközi kapcsolatainak regénye. A jelek szerint ő is osztja a nála egy nemzedékkel fiatalabb
filozófus verdiktjét: „Családom, városom, törzsem, nemzetem múltjából öröklött adósságok, jogos várakozások és kötelezettségek változatos készletét kapom örökül… életem története mindig beágyazódik azoknak a közösségeknek a történetébe, amelyekből identitásomat származtatom”.17
Pataki a kollektív emlékezetről értekezve maga is hivatkozik Ottlik Budájára. Azt
a részt emeli ki példaként, amikor Medve18 arról beszél, milyen fontos volt számára már
gyermekként is a tapasztalatok összegzése, a dolgokról nyert benyomásai, s azon keresztül
saját pillanatnyi létállapotának áttekintése: „A régi unalmas délutánok ahhoz kellettek,
ami tulajdonképpen az ember élete. Hogy végiggondolhasd, hogy is volt, ami volt. Hogy
elrakd magadnak, ami történt veled és körülötted, amit tapasztaltál és csináltál …” (Új
szeptember, és régi, 36) Medve, csakúgy mint Ottlik-Bébé, már gyerekként tudatosan
memorizál, begyűjt, elraktároz. Ezért a Buda célkitűzése nem jelent lényeges újdonságot
Ottlik-Bébé gondolkodásmódjában: az elbeszélő célja e szöveggel ugyanaz, mint amit
egyébként is folyamatosan tesz élete során: a tapasztalatok összegzése, egy dinamikus
emlékképalbum összeszerkesztése, egy műbe montírozása.
De nem csak térben elhelyezkedő, elhelyezhető tárgyakhoz és dolgokhoz fűződő, hanem sokkal inkább emberekkel kapcsolatos érzésekről van szó: „Újra és ismételten újra és
újra kell végigmenned a dolgokon, nem is annyira az eszeddel, hogy mi volt, ami volt, hanem az érzéseddel, hogy milyen volt, hogyan volt? Előbb ismerősségeket csinálsz belőle
magadnak s abból már valamilyenségeket, így tisztázódnak, tevődnek helyükre a dolgok.
Így építed fel az életed áttekinthető rendjét, gyarapodó műalkotását.” (uo.)
Medve emlékezéstechnikája nem különbözik lényegesen Bébé saját számvetésének,
élmény-betakarításának módjától. Pedig egyikük író, a másik pedig festő. Az emlékképek
kezelése terén, úgy tűnik, a művészetek ugyanazokkal a problémákkal bajlódnak. Vagy
talán pontosabb úgy fogalmazni, hogy Ottlik szerint az emlékképekből történő önépítés
során a feladat szükségszerűen kettős: térbe és időbe egyszerre kell kivetíteni az emberi
identitást ahhoz, hogy elbeszélhetővé váljon. Hisz emlékeimet térre vonatkozó asszociá16
17
18

Alasdair MacIntyre, Az erény nyomában, Budapest, 1985, 11.
Alasdair MacIntyre, id. mű, 220–221.
Ebben az elemzésben nem tértem ki részletesen a Bébé-Medve kettős visszatérő szerepeltetésének lehetséges okaira. Ezért csak így jelezném, hogy míg a regényforma révén Ottlik Bébére testálja élettörténetének nehézségeit, Bébé sok tekintetben hasonlóan jár el, amikor saját történetmondásába olykor beilleszti Medve narratíváját, vagy csak szókészletének meghatározó szekvenciáit. Ily módon Ottlik Bébé sorsában, az pedig Medvéében mutatja meg önmagát.

2008. szeptember

119

ciók révén rekonstruálhatom, ám egymásutánjukba értelmet időbeli elrendezésük, történetté kerekítésük vihet.
Az identitás tér-idő-vetületeinek komplexitásával szembesülve Ottliknak eleve nem
egy hőse van. Az Iskolában Bébé-Medve-Szeredy háromféle művészetet képvisel. A festészet, az irodalom és a zene az én kivetülésének háromféle regisztrációs formájaként értelmezhető. A Budában Medvéék hármasa kiegészül Lexi különös figurájával, aki a negatív
összehasonlítási alapot képezi. Lexi alakjának lényege a fiú árvasága, múltnél külisége.
Ebből fakad tét nélkül élt élete, s ebből megint értehetetlen én-nélkülisége. Nem véletlen,
hogy amikor Lexi éntöredékét próbálják rekonstruálni a barátok, a fiú emlékei után vadásznak, s egy különös emeleti szoba emlékképére bukannak rá.
Ha Lexi azért különös, mert árvasága okán ő a tulajdonságok nélküli ember megtestesítője, Bébé identitása eleve csoportidentitásokból (anyjához, Mártához, Júliához, a négyszer százas váltó tagjaihoz, az iskolatársakhoz fűződő családi és baráti kapcsolatokból) tevődik össze. Ám e társ- és csoportidentitásoknak is megvan a maga dinamikája, története,
s e történetek olykor meglepően össze tudnak gubancolódni vagy szét tudnak szaladni. Az
így színes gubanccá vált élettörténet viszont azzal fenyegeti a hőst, hogy identitása is megsemmisül, vagy legalábbis véglegesen összekuszálódik. Ám a közösen átélt élmények tisztázása révén megőrzött közösségi emlékezet végül is megőrizhetőnek mutatja az identitást, méghozzá folytonosságában is – igaz, ehhez Bébének időnként a fikciót is segítségül
kell hívnia, például a Mártához fűződő viszony visszanyerése érdekében, Márta halála
után.
Végezetül. Az a tény, hogy az identitás alapja a közösségi identitás, s hogy mindkettő
(az egyéni és a csoportidentitás is) szükségszerűen narratív (pontosabban időbe kivetített
térbeli) alakzat formáját ölti, még egy témát vet fel, mely Ottlikot láthatóan érdekli. Ez
pedig az a kérdés, hogy mi a hozama az élet-mű-elbeszélésnek a vereség-győzelem végső
tétje felől nézve. Ahogy az Iskolában, Ottlik a Budában is kitart amellett a makacs, kissé
kantiánus nézete mellett, hogy a vereség is bizonyos értelemben győzelemmé válhat elmesélésé révén. Az Iskolában Szeredyre hárult, hogy a fiúkat ért megaláztatást énekmondóként felidézze, és ezzel varázstalanítsa. (Műfajilag ez a művészi feladat a mítoszalkotás,
a legendaképzés ellentéte, párhuzamosa.) A Budában sok szó esik a vesztes versenyek
utáni kocsmai megbeszélésekről, melyeknek célja a vereségek feldolgozása volt. E képlet
lényege is az, hogy az elmesélt, megjelenített gonosz már nem is olyan szörnyű, mint
a csupán képzelgéseinkben, vagy pusztán magánemlékezetünkben elraktározott rossz. Ha
innét nézzük, Bébé erőfeszítése az életmű megalkotására – képen és szóban, az Ablak
című vászon és a Buda című szövegkorpusz létrehozásával – azt a célt szolgálja, hogy feldolgozhatóvá váljon az emberélet végén természetes módon bekövetkező felejtés és elmúlás. Az emlékezés művészete, emlékszünk Szimonidészre, maga is a felejtés elleni harc
jegyében fogant. Ottlik regényművészete e szempontból is emlékeztet az antik eredetű
mnemotechnikai gyakorlatokra. Az író regényében Buda maga az egyén és a közösség
megőrzött múltja, győzelme a felejtés felett. Az emlékezet városának alkotójaként Ottlik
emlékezésre bátorítja olvasóit is. Csakúgy mint Rilke nevezetes versében, a Buda-könyv
végén is egy erőteljes felszólítás érzékelhető. A regény végső művészi programja ezért csak
akkor válik világossá, amikor Buda/a Buda mint figyelmünkbe ajánlott mnemotechnikai
gyakorlat áll előttünk.

120

tiszatáj

URBANIK TÍMEA

Post mortem – Gondolatkísérletek
G YÁSZMUNKA ÉS ÍRÁSESEMÉNY OTTLIK GÉZA B UDÁJÁBAN 1


„Az irodalom hatalmas laboratórium,
amelyben gondolatkísérletek folynak.”2

A fenti mottó Ottlik prózaírását is jellemezheti, melyben az irodalom szintén a gondolatkísérletek terepe volt, ha nem is csupán a laboratórium, hanem még tágabban a matematika és valamelyest a fizika területének metaforáival kifejezve. E gondolatkísérletek és –
próbák egyik legerőteljesebb, mert a végpontokra kérdező formája, az utolsó mű, a Buda
című poszthumusz regény. Olvasatomban a Buda kérdéshorizontja a létezés mibenlétének
kérdését és ezzel párhuzamosan az elmúlással való sokféle találkozás és viszony történeteit, feldolgozáspróbáit tartalmazza. Az alapkérdés mégis a Valencia-rejtélyben fogalmazódik meg a legpontosabban: „Hogy van-e olyasmi itt, ami nem hipotetikus – aminek
a létezése biztosabb, mint ezé a feltevésekből álló instabil világegyetemé – s megmarad-e?”3
Annak a helyzetnek, amelyből a regény indul és a narrátor pozícióját is meghatározza,
a legfőbb jelzője a porhanyósság: „Azt álmodtam nemrég, hogy megyek valahol a körúton,
át az Oktogonon, lágy, szelíd késő délután van, és észreveszem, hogy gyönyörű a város,
csupa szín. Pedig szomorúság van bennem, tudom, hogy holnap meg kell halnom, és
semmit sem tehetünk ellene. Szomorú, hiába. A házak, a fák, járókelők, Andrássy út: még
soha ilyen porhanyós nem volt a késő-délutáni óra. Szelíd volt. Érett. Nem fájt. Érdekes,
fájnia kellett volna, és nem fájt. Gyengéd volt a levegő, az Oktogon, minden. Gyengéd?
Porhanyós? Nem, nem tudok más szót rá – érett volt.” (9.) 4 A porhanyósság az érettség
szinonimájaként szerepel, s az érettség egy magasabb fokát szimbolizálja, a szétesés, az
elmúlás előtti pillanatot, „a késő délutáni óra érettségét” (11.). Ez az elmúlás, s akár saját
halál előtti pillanat a regény meghatározó szólama, mely olyan retorikai és önmegértési
struktúrákat mozgósít, melyekben az összegzés, a tabló és látképkészítés, a tisztázás
és megértés igénye sok ponton összekapcsolódik a gyászmunka folyamatával is. Az Oktogonhoz kapcsolódó álomjelenet regénybeli értelmezésének konklúziója a következő: „Ami
1

2

3
4

Köszönettel tartozom a konferencián elhangzott előadás hozzászólásaiért, különösen Sághy Miklós, Korda Eszter és Horkay Hörcher Ferenc megjegyzéseiért, melyek nagyban hozzájárultak az
előadás írott formában való továbbgondolásához.
Paul Ricoeur: Soi-même comme un autre. Seuil, Párizs, 1990. 176. Idézi Tengelyi László: Tapasztalat és kifejezés. Atlantisz, Budapest, 2007. 297.
Ottlik Géza: Valencia-rejtély. In: Ottlik Géza: Hajónapló. Magvető, 2005. 114.
A szövegben jelölt oldalszámok a Buda következő kiadására vonatkoznak: Ottlik Géza: Buda. Európa, 1997.

2008. szeptember

121

biztosan van, mondja Medve, az az érzés. Ennyire biztosan már semmi egyéb nincs. A világ, a többi ember megléte hipotétikus, vélelem, feltevés, amit elegendő számú próbálgatással valószínűsíteni tudsz. Elfogadod meglévőnek, minthogy mást nem tudsz csinálni,
de jobb, ha nem felejted el, hogy csak az érzés nem hipotétikus, biztosan csak az van.”
(11.) A Valencia-rejtélyben a déli harangszóhoz kapcsolódó „nem mérhető érzelmi tartalom” az, amely hasonló formában megneveződik, s melynek a megmaradása, éppen nem
anyagi volta miatt Cholnoky egyik előfeltevése. A Buda tovább dolgozik az érzés körüljárásával: újra Medvét idézve szerepel a következő tézis: „Az érzés pontatlan.”, sőt „Minél
biztosabban van, annál pontatlanabb. Minél jobban pontosítjuk, annál kevésbé mondhatjuk rá, hogy van.” (12.)
A dolgozat alcímének pontosítását mégis el kell végeznem: gyászmunka – írásesemény, talán pontosabb volna, ha gyászeseményt és írásmunkát írtam volna, de legpontosabb a két megfogalmazás együttese lenne, amelyben a gyász egyaránt esemény és munka,
ugyanígy az írás is. Aktivitás és passzivitás vagy ráhagyatkozás együttesen kell mindkettőhöz.
A Buda az Ottlik életmű recepciójában a talán legproblematikusabb és legszélsőségesebb megnyilatkozásokat eredményező mű. A meg nem értés e regény kapcsán merül fel
legmarkánsabban. Írásom egy olyan Buda olvasat javaslatának körvonalait rajzolja fel,
mely gyászmunkaként és gyászeseményként olvassa a Budát, mely olvasási kódot és módot az első találkozástól relevánsnak tartok, az újraolvasás tapasztalata pedig csak megerősített benne. Időközben megjelent Jakus Ildikó és Hévízi Ottó közös könyve az Ottlikveduta5, melyben azt gondoltam, ez a fajta olvasat is megfelelő helyre kerül, de az élethelyzet hasonlósága, a társ elvesztése, az elhallgatásra és a téma érintésére adott inkább
lehetőséget a monolocale-ban élő itt maradónak. Jakus Ildikó Ottlikról publikált írásainak
és kéziratainak, vázlatainak megléte, egyszóval hagyatéka az Ottlik által oly kedvelt „talált” kézirat játékának, megértésének és önmegértésének adott helyet a vedutában, melyben így valóban egy, a gyászt és az Ottlik-életművet leképező, de talán inkább körbeíró,
látképet rajzoló munkának, eseménynek lehetünk tanúi.
A Buda főként három alakhoz (Bébéhez, Medvéhez és Lexihez) kapcsolódó emlékező
és értelmező narrációjában a halálhoz való viszonyok fontos helyet foglalnak el. Egyrészt
az élettörténet részei a különböző életkorokban elveszített hozzátartozók, másrészt a halálhoz való viszony alakulásának történetei is egyben. Bébénél Szabó Ferike az első halott,
a leírás retorikájának ellentétező jellege is jól jelzi a halálhoz viszonyulás problémás
voltát:
„Amikor Szabó Ferike, a kecskeméti Matild néném négy nagy fia közül a legkisebbik,
egy svájci gyógyintézetben meghalt, tudomásul vettem, nem nagyon bántam. Ilyen részvétlen az ember.
Ez azonban nem igaz. […] a helyzet az volt, hogy ellenkezőleg, nem vettem tudomásul
a halálát. Eszembe sem jutott búsulni utána. Nyugodtan vártam tovább Ferikét, majd jön
haza, és rajzolunk; megtanít biciklizni, arról is szó volt.” (32.)
Ugyanebben a fejezetben szerepelnek Medve halállal kapcsolatos benyomásai is. Míg
Bébénél a halál másé és tudomásul sem veszi, Medvét egy kis betegségen keresztül megérinti a saját halálának a gondolata, bele kerül a képbe. „bejött a képbe a saját halála”
5

Jakus Ildikó – Hévízi Ottó: Ottlik-veduta. Kalligram, Pozsony, 2004.

122

tiszatáj

ahogy a regényben áll. Ez a gondolat, kép kerül bővebb kifejtésre Medve nagyításában,
melyben az ’ingyenmozi’ néző-szereplő elmélete megfogalmazódik.
„Nézőként belepottyantál szereplőnek az ingyen mozidba, többi, hozzád hasonlónak
feltételezett ember közé. […] Néző-szereplő amalgámnak, itt a segítségükre van szükséged
az élethez, tény. Az élethez, igen, máshoz nem okvetlenül. A halálhoz nem. Halál van, ez
a helyzet.
Nem, éppen nem ez a helyzet. Álljunk meg. Itt most megállunk. Fél hat. Éppenséggel
az a helyzet, hogy nincs halál, csak a szereplő részednek. Mozdulatlanság van. Fák vannak.” (45.)
Medve ingyen mozi elmélete úgy tűnik, a halál problémáját is megoldja: a saját halálét, s vajon a másét? Medve haláleseményei épp időben visszafelé mesélődnek el, előbb
a nagymama halála, korábban Dávid Lulu szép fiatal mamája, még korábban Medve apja
hal meg. Medve nagymamája még évek múlva is hazavárja a fiát. Bébénél Éva, az anya
számára sosem feldolgozható Bébé apjának halála. Az el- és túlhallgatással jelenítődik meg
leginkább a gyásza.
Lexi, aki egy új, enigmatikus szereplője a Budának (az Iskolához képest új) a narrátorikreknek Bébének és Medvének az ellenpólusa „a bensőségessé tett személytelenség fiatal
istensége”6 – ahogy Forgách András írja róla. Míg Bébének és Medvének minden aranytartaléka a család, ő árva, s valójában nincs hova hazamennie. A Lexihez kapcsolódó haláltörténetek a leghozzáférhetetlenebbek. Árvaként egyetlen hozzátartozója van csupán
a nagybátyja, Emil, aki Kornél egyik karácsonyi látogatásakor hal meg. Lexi pedig ott marad
az ünnepek alatt egyedül a sokszobás lakásban, még a szilvesztert is ott tölti. Mikor ezt
a fiúk kiszedik belőle, megértenek valamit mindannyian és Lexi megkapja a legnagyobb
elismerést kifejező „Marha ember!” jelzőt. Az ő gyásza a legszívesebben az ottmaradást is
elhallgató artikulálhatatlanság.
A halálesemények legnagyobb jelentősége Bébé életében van, s rajta keresztül a halálhoz való viszonyulások és a gyász különböző fázisai is megjelennek. Ő az, aki Medve
Lexiről írott kéziratát olvassa, kiegészíti, értelmezi, s közben részben a gyászeseményeken
és -munkákon keresztül az emlékezés révén felépül egy élettörténet. Közben – ahogy Paul
de Mant idézi Derrida az igazi gyászról szólva: „A legtöbb, amit tehet, hogy számol a meg
nem értés veszélyével, és számba veszi a nyelv hatalmában álló nem-antropomorfikus,
nem-elégikus, nem-ünnepi, nem-lírai, nem-költői, azaz prózai vagy még inkább történeti
beszédmódokat.”7 S valóban, ha helyenként el is indul a szöveg a lírai, elégikus irányba,
mégis marad a prózai és rögzíthetetlenségében is történeti beszédmódon belül, a nagyrészt a gyász létrehozta emlékezésszálakat, gubancokat bogozva, bonyolítva.
A Buda alaphelyzeteként is értelmezhető Bébé álma az Oktogonon, melyben a saját
halálának gondolatával szembesül. A halála előtti nap egy számvetésszerű alapszituáció
létrehozója, melyben az emlékezés, a létezés kérdései nagyobb súllyal esnek latba. Derrida
a Paul de Manra emlékező előadásaiban így fogalmaz: „Az emlékezéssel kezdődünk a magunk számára, a lehetséges gyász emlékén jutunk el önmagunkhoz.”8
6
7

8

Forgách András: Hilbert Kornél („Lexi”) a világirodalomban. Jelenkor, 1994. 7./8. 633–638.
Derrida, Jacques: Mémoires. Paul de Man számára. ford.: Simon Vanda, Jószöveg Könyvek.
1998. 50.
I. m. 54.

2008. szeptember

123

Az a fontos különbség, mely elválasztja az emlékező élettörténet-írást a gyász által létrehozott beszédtől, az éppen az a másfajta logika mentén való szerveződés, mely nem az
élettények történetté mesélésére irányul, hanem az élettények lehetetlenségeinek, elsősorban a halálnak az elfogadására. „A lehetetlen lehetségessége irányítja a gyász teljes retorikáját és írja le az emlékezet lényegét.”9 – írja Derrida. Ottlik metaforája erre a színes gubanc, melyet a hiányok hoznak létre, a gyászesemények, s amely folyamatosan összeáll és
esik szét. Egy másik szinten maga a regény is ezt, a gyász által strukturált logikát jeleníti
meg. A folyamatosság helyett a folyamatos újrakezdés kísérletei válnak olvashatóvá a megszakítottság állandó tapasztalatával.
Ezzel szemben a folyamatosság, mely az emlékezés által is megjelenhet az ismétlésekre
utalt, mely az újra átélés révén a múltnak és a jelennek a záloga is a regényben: „A dolgok
másodszorra kezdődnek. Azzal, hogy megismétlődnek – hogy újra látod, megint hallod
ugyanazt. Az előszörrel nincsenek meg igazán. Ezt korán tapasztalja az ember. Ami nincs
másodszor, nehezen fogadható el” Majd példák sora következik, melynek a végén a másik
hiányára adott újabb hipotézisként a következő fogalmazódik meg: „meghal anyád, akivel
harmincöt évig éltél együtt: akkor világos lesz, hogy ezt még egyszer le kell majd élnetek:
ez a harmincöt év valóság volt, hiszel benne – mint a negyvenkettőben –, kell hogy legyen
egy másodszorja.” (297.) Az ismétlődés egy másik típusaként az események életténnyé
válásához szükséges megosztás és elmondás hangsúlyozódik újra a halálhoz, a másik hiányához kapcsolódóan:
„1977-ben nem hiányzott neked (égetően) Szeredy Dani, mert el tudtad mesélni Mártának Helsingőrt és Belloni Gyulát. De 83-ban már hiányzott. Szükséged lett volna rá,
hogy elmondhasd ezeket az urológiai éjszakáidat. Márta halála után nem maradt senkid,
akivel megoszthatod a bajt vagy örömöt, a fontosat vagy érdekeset, ami még történik veled, hogy az életed összetevő részéve váljon.” (239.)
A legárnyaltabb, legtöbb állomást tartalmazó gyásztörténet Bébéhez és rajta keresztül
az anyjához és feleségéhez, Mártához kapcsolódik, ahol a különböző stádiumok a megérteni próbálás és elfogadás, a hiánnyal való továbbélés kialakításának kísérleteit is jelzik.
A gyász négy egymást követő stádiumát különbözteti meg Verena Kast: 1. az elutasítás;
2. a felszakadó érzelem; 3. a keresés és az elválás; 4. az önmagunkhoz és a világhoz fűződő
új viszony kialakítása. Egy másik felosztásban Judy Tatelbaum három szakaszról beszél:
1. a döbbenet, 2. a szenvedés és az összeomlás, 3. az utóhatások és életünk ujjászervezése.10
Bébénél ezek a stádiumok mind megtalálhatók. Márta halálával kapcsolatban ezt írja:
„Engem váratlanul ért és letaglózott, mint szarvasmarhát a vágóhídon.” (332.) A nem-értést kifejező döbbenet is halálesetek kapcsán szerepel nagyrészt, mint amilyen Lexi Emil
bátyjának hirtelen halála vagy Bébé édesapjának emléke a tengeri-kagyló előkerülésével.
A gyásztörténet teljes körű rekonstrukciójára, s a regényben elfoglalt strukturális szerepére most nem térek ki részletesen, csupán még néhány állomást emelek ki.
A gyászfeldolgozás egyik lehetséges módja az interiorizáció, a másik belsővé tétele,
mely a feldolgozás egyik lehetséges állomása is. Bébé mondja az anyjáról „Tizenöt éve hogy
meghalt, s nincs rá szüksége, hogy eszembe jusson – mert azóta benne van a látásomban.”
9
10

Uo.
Verena Kast: A gyász. Egy lelki folyamat stádiumai és esélyei. ford.: Mérei Vera, T-Twins Kiadó,
1995.; Gyász. szerk.: Pilling János, Medicina, 2003.

124

tiszatáj

(190.) Tehát részben sikerül, sikerülhet ez a belsővé tétel, különösen egy hozzátartozó esetében, de amennyiben nem sikerül, tehát ahogy Derrida fogalmaz: – „a kudarc sikerül: az
elvetélt interiorizáció egyben a másiknak másikként való tisztelete.”11 Bébé számára ez az
aspektus is az anyjával kapcsolatban jelenik meg: „(A halottait összerakhatja az ember
– Szeredyt, anyámat, Júliát. Sok mindenből, ami él benned és megmarad a fizikai megszűnésük után is. Csak egy van, ami biztosan nem marad meg: a kiszámíthatatlanságuk.”
(239.) másutt „A halottaink egy dologban különböznek biztosan az élőktől: nem lehetnek
többé kiszámíthatatlanok. Éva negyven évvel a halála után lepett meg a legváratlanabbul.”
(255.) „Hívatlanul jött. Kéretlenül közölte: »Jól van, Bébé. Nem esünk kétségbe, fiam.«”
(261.) Ez a biztatás nagyon hasonlít a „makulátlan paradoxonok”-ból álló és Bébé életében
anyaszerepet is felvállaló Lexi mondatára: „Ne add fel, Bébé”
A Bébé-féle gyászmunka legtöbb hipotézise Mártához kapcsolódik, s főként a gyászmunka utolsó szakaszára, az élet újraszervezésére irányul, miközben – ahogy a regény is –
egyfajta visszabontással építkezik, ahogy Jakus Ildikó fogalmaz.12 A Márta nélkül eltöltött
idő egy új időszámítást is jelent. Ehhez a múló és múlásában rögzítendő időhöz a naplóforma, a feljegyzések kapcsolódnak:
„Február 9–10, éjszaka, 1982.
Két és fél éve – (lesz március 25-én) – hogy irkálom ezeket a papírfecniket – (nem
mindennap) –, ha valami miatt meg akarom jegyezni a dátumot. A mait okvetlenül. Febr.
9–10.
Éjfél után, tanakodva a munkámon már vagy másfél órája, kimentem, a konyha felé
indulva, a hallban, Márta fényképét, ami régen anyáméknál lógott, talán a szemem sarkából megpillantva, hirtelen rávilágított bennem valami, hogy rendben van. Ő átmenetileg
most nincs itthon, dolga van, ez a szabály, én csak csináljam addig is, s majd aztán, majd
ő is meglátja, ahogy lesz, de egyelőre ez a platform. Vele is rendben van így, ez az ábra.”
(334.)
Ezek a rögzítések a gyásztörténet egy-egy fontosabb állomásához, új hipotézis létrehozásához kapcsolódnak. Az idézett feltevés épp a halál visszafordíthatatlan, végleges jellegét próbálja feloldani. („Először nem éreztem Márta halálát végleges dolognak.” 335.)
Majd a továbbgondolása a fenti lehetőségnek újra a paradox logika mentén így szól:
„Rémlett, hogy itt valami nem vág egybe. Ha Márta nincs már meg, én pedig jövökmegyek a lakásban és hiánytalanul megvagyok: ebből az egyik nem lehet igaz. Vagy én vagyok csalóka látszat, vagy Márta halála volt pusztán hiedelem. […] csak közösen hiányozhatunk az ábrából, vagy közösen lehetünk csak meg benne.” (335.)
Medve geológia fogalmakkal dolgozó platform és allúvium elmélete feloldja az ellentmondást:
„Medve platformnak hívta a talajt, amin élsz: a lelked mélyén eddig lerakódott sokféle
hordalékot. Azt a legalsó szintjét pedig, amit a tekinteteddel még elérhetsz, allúviumnak
nevezte.
[…]
Márta kiszállt az ingyen moziból. Te, Bébé, ott maradva, kisebb, kipróbált kompromisszummal, azon a talajon festhetted volna tovább a képeidet. Márta hiányát azonban az
11
12

Derrida, Jacques: Mémoires. Paul de Man számára. 55.
Jakus Ildikó – Hévízi Ottó: Ottlik-veduta. 224.

2008. szeptember

125

allúvium nem tűrte. Megszüntette. Festhetsz tovább Bébé, a kisebb engedmény nélkül,
nyugalommal a katasztrófában, Márta megvan.” (335–336.)
Másutt épp e felvetés hipotetikus volta lepleződik le: „Márta létezése a te feltevésed
volt.” (264.) Látható, hogy a gyász, hogyan lazítja fel a struktúrákat, hogyan ad helyet az
érthetetlennek és értelmezhetetlennek miközben az értelmezés- és elfogadás-kísérletek
mögötti artikulálhatatlanságból építkezik. Ottlik sokat idézett mondatai „A regény a hallgatás szövetéből készül, nem a beszéd fonalából.” 13, illetve, hogy „A regényt már csak
a hallgatás előzi meg.”14 a Buda esetében is igaznak bizonyulnak.
Márta nagyon kevés, ám annál hangsúlyosabb szót kap a regényben. Egyik naplórészlete, melyet Medve átvesz a Hilbert kéziratba, s melyet Bébé olvas, egy újabb elméletet,
hipotézist állít fel a regényben az élet négy síkjának képével. Az első a hétköznapi vagy reális sík, a második a romantikus vagy boldogság-sík, harmadik a félelem- vagy veszély-sík
„Adóhivatal, gégerák, népi demokrácia, közelállók halála tartozik ide – minden félelem”
(350.), a negyedik vagy „végső sík, az érthetetlen, az én halálom síkja. Ott minden elveszti
a fontosságát: kincs, hír, gyönyör, félelmek – minden-minden.” A Buda Bébé álmával az
Oktogonon ezen a negyedik síkot kezd el építkezni visszafelé előre.
Márta halálával nem csak elvész, hanem keletkezik is valami. „– Ez szerelem, Bébé –
mondta a szigorú költő röviden.
Nem gyász, nem halál, nem örök búcsú: hülye szív, mit tévesztesz el? Csak az összetartozásotok, vagy a nem-tudni-micsodátok most nagy szerelemmé zsugorodott.” (333–
334.) Tehát megdől a Mártával közös hipotézis, hogy az ő szerelmük nem is szerelem. Jó
példa ez arra is, hogyan történik az, hogy „a gyászoló emlékezet alakzata pedig egyfajta
(lehetséges és lehetetlen) metonímiává válik, ahol a rész az egésznek és a meghaladott
egésznél többnek felel meg.”15
A másik halálával való szembenézésben a reális síkon kívül nincs igazi segítség, minden hipotézis szinte csak a megfogalmazódás idejéig működőképes. Bébé szó szerint magára marad, csak a gondolati utakkal próbálkozik, nem nyúl semmiféle kulturálisan kódolt segítség, értelmezés, szertartás felé. A gyász nagy része a maga elbeszélhetetlen módján, jelzésszerűen és fragmentáltan van jelen. A kávéfőzés magánya, s megtörténtének
számolása, a napok, hónapok, évek számon tartása mellett, a feltevések, kijelentések újraszámolása, a folytonos rákérdezés a már megszerzett igazságokra a Veduta társszerzőinek
Ottlikot követő módszere is. A gyász folyamatos, állandóan alakuló jellege, lezárhatatlansága, a folytonos keletkezésben lét, Ottlik regényelméleti gondolaiban is szerepel.
A gyásszal kapcsolatban az egyetlen kulturális utalás Ottlik egyik Budáról szóló esszéjében szerepel: „Buda. Elkezdtem építeni 33 sort. Mert nekem folyton összedűlt. Amit éjjel raktam, reggelre leomlott. Magas Déva vára. Aki hozzám tartozott, most keverjem
a hamuját a malteromba?”16 E Kőmíves Kelemen balladájára való utalásban talán nem is
annyira az áldozat-motívum, hanem a hozzá tartozás múlt ideje, a hiány mint alkotó és
összetartó erő a legszilárdabb.

13
14
15
16

Ottlik Géza: A regényről. In: Ottlik Géza: Próza. Magvető, 1980. 184.
I. m. 185.
Derrida, Jacques: Mémoires. Paul de Man számára. 57.
Ottlik Géza: Miért Buda? In: Hajónapló. 97.

126

tiszatáj

A versenyek utáni megbeszélés elnevezése is beszédes a regényben: Post Mortem.
Ezek azok az összegző, feldolgozó, levezető jellegű beszélgetések, amelyek mindenki számára olyan fontosak kivéve Lexit, akinek nem fontos a saját élete sem. Mintha Lexi egész
figurája ennek a hipotézisnek a megtestesítője lenne. A Buda elbeszélőinek alaphelyzetét
nagyban meghatározza az a közöttiség, melyben léteznek, s mellyel folyamatosan szembesülni kénytelenek: szeretteik halála után és saját haláluk előtt. Ez az együttesen jelenlévő
utániság és előttiség hordozhatja az ottliki gondolatkísérletek végsőkig fokozott feszültségét, melynek keretében az egyedüli túlélők, az érzések formát kapnak.

Az Iskola étterme egy korabeli képeslapon
(ez a gyönyörű „tér” ma is ugyanebben a funkciójában működik)

2008. szeptember

127

D EMÉNY PÉTER

Boldog ön, őrnagy úr?
O TTLIK G ÉZA ÉS L ÁNG Z SOLT VISZONYA


Ennek a tanulmánynak az a hipotézise, hogy Láng Zsolt a szabadságot szereti Ottlik Géza
műveiben és attitűdjében. Az alábbiakban megvizsgálok két szöveghelyet, amelyekben
Láng expressis verbis Ottlikot idézi, aztán megpróbálom ezeket az ő életművén belül értelmezni, végül feltárom, miképpen változik meg a szabadság fogalma, hogy az a Jakus–
Hévizi-féle boldogságot jelentse s hogyan lehet ezt Paul de Man irónia-fogalmához közelíteni.
Az 1995-ös Hányan mentek Piripócsra? című esszékötetben az egyik írás fölött ez áll:
Ottlik-ról, -ban, -ból.1 Ottlik meghalt, de ez nem jó mondat, mert akkor lennie kellene egy
mondatnak, amelyből ez egyértelműen kiderül. Ilyen mondat nincs, viszont az elbeszélő
egyszer azt játszotta Péterrel, a barátjával, „ki bír több szereplőt felsorolni az Iskolából.”2
Péter nyert, méghozzá Eynattennel.
Az utolsó előtti rész alcíme: Diadal. Pétert beviszik a Szekuritátéra, ahol szándékosan
elgáncsolják vagy véletlenül elesik, neki a tisztnek, aki azt mondja: Mb! „…ettől egészen
máshová jutott; szereplője lett ő is a történetnek.”3 Később, a H. P. című szövegben ezt olvashatjuk: „Az a szó, amely a legnyilvánvalóbban társul a szeretethez, Ottliknál a szabadság, Mészölynél az érintés. Nádasnál a test, Esterházynál a gyűlölet, Lengyelnél a Világ.
Ez a szó Hajnóczynál a vér.”4
Érzékelhető talán az a feszültség, amely a két részlet között keletkezik. Az elsőben egy
történet indázásai között villan meg Ottlik, a másodikban egy rövidre zárt kijelentésbe ütközünk Ottlikkal kapcsolatban. Az első azt állítja, éles kijelentéseket tenni nem érdemes,
a második pedig nagyon is megtesz egy ilyen kijelentést.
Úgy gondolom azonban, ez az ellentmondás látszólagos, következésképpen feloldható.
Láng Zsolt nem azért mondja, amit másodszor mond, hogy egyszer s mindenkorra leszögezzen valamit, hanem azért, mert esszéi és életműve létmódja és duktusa már korábban
teret nyitott a sokértelműen egyértelmű mondatoknak; ebben a térben ezek az állítások,
melyek kontextusuk nélkül valóságos tételekként hatnak, megbillennek, elbizonytalanodnak: cum grano salis értelmezhetők és értelmezendők.

1

2
3
4

Ottlik-ról, -ban, -ból. = Láng Zsolt: Hányan mentek Piripócsra? Komp-Press–Korunk Baráti Társaság, Kolozsvár 1995. 152–156.
Uo. 152.
Uo. 155.
H. P. = I. m. 175–179; az idézet a 177. oldalon van.

128

tiszatáj

Ez a következtetés azok számára is világos lehet, akik csak az Ottlik-írás vázolt kontextusát láthatják. Miféle „diadal”, miféle csupa verzállal íródott diadal az, amely abban
áll, hogy valaki, akit vallatnak, nekiesik egyik vallatójának s ettől ez a tiszt az Iskola egyik
szereplőjévé válik? Diadal persze, nem is kétséges: ennek az epizódnak a hatására „késő
estig benntartották Pétert; nem vallatták, hanem irodalomról, versekről, könyvekről beszélgettek vele, vagyis hallgatták őt…”5; diadal, de korántsem abban az értelemben, amelyben általában használjuk a szót s amely katonai és/vagy erkölcsi, elsöprő győzelmet jelent.
És figyeljünk a korra is, amelyet ez az élmény felelevenít, a Ceauşescu-korszak legsötétebb
időszakára s arra az ellenzékiségre, amely erre az élményre támaszkodhatna. Itt a diktatúra nem több, mint a tapasztalat díszlete és az ellenzékiség szóba sem kerül.
„Mi történik a bestiárium-műfajból adódó szentenciákkal? Megjelennek, de nem kitüntetett helyen, vagyis nem egy történet végén, hanem itt-ott szétszórva. (…) Olykor már
tárgyuknál fogva is anakronisztikusak a kortárs olvasó számára, így szerepük aligha lehet
az oktatás-nevelés.” Az első kötetben megmaradnak „a maguk totalizáló hasztalanságukban”, a másodikban viszont: „A rejtett és csúsztatott idézetek, fiktív álbölcsességek – glissandók – a történetben való részvételből eredő, tudatosan korlátozott tudást megjelenítő
humoros alakzatok.”6 A gondolatmenet Selyem Zsuzsa Láng Zsolt bestiátiumairól szóló
tanulmányából származik, akárcsak a kiemelések, nem mellékesen a szentenciák (!) alcímet viselő részből. Megjegyzendő, hogy a Diadal nem az Ottlik-esszé befejező passzusa,
következik még egy Epilógus a szépirodalmi puccsokról és a tweedzakós írókról.
Látható tehát, hogyan viszonyul Láng Zsolt a szentenciákhoz: humorral, „elidézve”, elcsúsztatva őket, glissando-szerűen. Mindez éppen témánk kapcsán emlékeztet egy másik
szépíró hasonló gesztusára: Esterházy Ottlik-goblenjére. Mint emlékezetes, Ottlik hetvenedik születésnapjára Esterházy Péter (akit a tweedzakó is az eszünkbe juttath atott)
egyetlen papírlapra másolta le az Iskolát s ez a másolat jelent meg a Mozgó Világ számának mellékleteként.7 A jelen tanulmány szempontjából az a fontos, hogy a lemásolt mű olvashatatlanná vált, miközben a másolás puszta ténye rituális aktusként értelmezhető.
Attitűdjét illetően a Termelési (kisss)regény szerzője ugyanúgy beszélt Ottlikról, mint
a bestiáriumoké; félreérthetetlenül rá irányította a figyelmet, de nem könnyítette meg a figyelő dolgát. Ezt a nem-könnyítést sem tanulságként állította azonban, hanem egyszerűen
úgy, mint az egyik hiteles gesztust az Iskolával és Ottlikkal kapcsolatban.
Ha jól értem, a recepció éppen ezt ünnepelte Jakus Ildikó és Hévizi Ottó Vedutájában
is, ezért meglep, hogy ők és a kötetükről talán legérzékenyebb tanulmán yt író Szilasi
László egyaránt a Szegedy Maszák-Mihály – Balassa Péter – Tandori Dezső hármassághoz
viszonyulnak s Esterházyt meg sem említik. Értelmezésem szerint ugyanis a goblen arról
szól, amit Jakus és Hévizi emlegetnek s amit Szilasi joggal emel ki: a kérdésesség helyreállításáról az Iskola-elemzésekben. „Az Iskola a határon nem példázata annak az etikának, amelybe mintha már az első oldalakon beavatna minket Ottlik, hanem ellenkezőleg:
felülvizsgálatának dokumentuma. Az ottliki tartás etikai tartalma ily módon nem köthető
semmiféle szentenciózus megállapításhoz, hanem a mű poétikájából olvasható ki.” – idézi
5
6

7

Ottlik-ról, -ban, -ból. I. m. 155.
Glissando. Láng Zsolt bestiáriumairól. = Selyem Zsuzsa: Fehérek közt. Vigilia, Budapest 2007,
113–150; az idézett részt lásd a 125–126. oldalon.
L. Mozgó Világ, 1982/5.

2008. szeptember

129

Szilasi a Vedutából s a következőképpen „fordítja le”: „Egyirányú példázatosság helyett
sok vektorral dolgozó, dialogikus felülvizsgálat – gyors, kivonatoló szentenciakeresés helyett a mű valódi értelemben vett formájának: poétikájának lassú vallatása.” 8 Egy goblen
nyilván nem való „lassú vallatásra”, de arra feltétlenül, hogy a felülvizsgálat szükségességére s így a poétikára irányítsa a figyelmet.
„A 60-ban (+ - 3 év) született, 80-ban ’jelentkező’ író Esterházytól tanulta meg a mesterséget. Per. def. tőle, s nem mástól, illetve a mástól való tanulás is Esterházy-lecke”. Ezt
a Szijj Ferenc kapcsán íródott Láng Zsolt-mondatot Károlyi Csaba „Lángra különösen érvényes”-nek érzi.9 Hangsúlyoznunk kell azonban: nem epigonizmusról van szó, hanem látásmódok rokonságáról; nem arról, hogy a később született, 1958-as író „örökölt” egy attitűdöt, hanem arról, hogy rokonszenves számára és a maga eszközeivel „használja”.
A kettejük közötti különbség talán a következőkben ragadható meg. Míg a recepció
által legjelentősebbnek érzett műveiben Esterházy soha, egyetlen pillanatra, még a látszat
kedvéért sem állítja, hogy van egyetlen történet, amely végigmesélhető (illetve ha mégis,
mint a Harmonia Caelestis címében, az olvasó hamarosan ráébred, milyen óvatosan kell
hinni ennek a szintagmának), addig Láng Zsolt, mint láttuk, éppenséggel a történetekben
bízik a tanulságnélküliség, a szentenciák szentenciajellegének megszüntetése érdekében.
A történetek „nem tudják előre” önmagukat és főleg nem tanulságukkal együtt. A lángi
prózavilágban a történet egyetlen tanulsága az, hogy megesett s a történeten kívül semmilyen tanulság nem érvényes; a tanulságokat nem lehet aforizmaként kiemelni és örökérvényűvé tenni. Ez a „hagyományos” írásmódtól és a többek között Esterházy nevével
fémjelzett „posztmodern”-től ugyanúgy távol eső szövegszervező elv az oka, hogy a Bestiárium Transylvaniae annyira érdekes kaland egyes olvasók és annyira értelmetlen
mások számára; van, aki a kiszámíthatóságot, van, aki a játékot keveselli és vannak olyanok, akik „egyszerűen” átadják magukat a mondatoknak, legyen, ami lesz – ami persze,
mint az idézőjel is utal rá, korántsem olyan egyszerű feladat. Ezek az opusok úgy beszélnek valamiről, hogy a „beszélés”-ben a jelenség vagy a probléma jelenik meg s nem annak
bármilyen lehetséges (?) megoldása (lásd például A szomszéd nő-t, az életmű egyik
csúcsteljesítményét). Láng Zsolt prózájáról is elmondható, amit Szilasi ír az Iskola, illetve
a Veduta kapcsán: „…citálható ugyan, de sohasem summázó értelemben.”10 A szövegszervezés módozatai lehetetlenné teszik a summázó értelemben való citálhatóságot.
Ha mégis idézünk, annak oka egyrészt, hogy stílusosan szóljunk, az elemzés nehézségei, másrészt az attitűd megközelítésének igénye. Előbb azonban hadd szóljunk a Lángcímekről is. Mint a listából látható, a tizenkét kötetből (a Bestiárium két könyvét külön
számoljuk) kilencnek a címe utal valamilyen teljességre: Fuccsregény, A Pálcikaember
élete, Az ég madarai, A tűz és a víz állatai, Berlinév, Itthonév, A szomszéd nő, Kovács
Emma születése és más elbeszélések, Játék a kriptában. Bár „fuccs-”, mégis regény, bár
csak a „születése”, mégis egy egész folyamat leírása s az egész „játék”. Ezeknél az ellentmondásoknál azonban számomra érdekesebbnek tűnnek azok, amelyek mondhatni inhe8

9

10

Szilasi László: Tudjuk-e őket úgy látni ép(p)pen. Holmi, 2005. augusztus, 95. A Veduta-idézetet
lásd: Jakus Ildikó–Hévizi Ottó: Ottlik-veduta. Kalligram, Pozsony 2004, 49.
Károlyi Csaba: A próza szabadulása. = Uő. (szerk.): Csipesszel a lángot. Tanulmányok a legújabb
magyar irodalomról. Nappali ház, h. n. [Budapest] 1994, 218.
I. h.

130

tiszatáj

rensek, amelyeket a narratíva önnön dinamikája, működési elve hív elő, teremt meg. Nem
arról van szó természetesen, hogy ezek a paratextusok külsődlegesek lennének, hiszen éppen mert vagy „előlegesek”, vagy utólagosak, nyilvánvalóan az adott korpusz „lényegére”
utalnak, elválaszthatatlanok tőle; de mert mégiscsak egy eltávolodás, egy „felülről” és „kívülről” származó pillantás eredményei, kétségtelenül a szöveghez tartoznak, de csak tartoznak hozzá s a működési elvhez nem in statu nascendi van közük.
„tizenéves felnőtteknek és érett korú kamaszoknak” – mondja a Pálcikaember alcíme
így, kisbetűvel és idézőjelben, ám a 49 karcolat ezt éppúgy kibillenthetné, mint a címet:
aki a születéstől a halálig terjedő „fejlődésregényre” számít, csalódik. De már az első bekezdéshez annak kell lenni, amit az alcím meghatároz. „A Pálcikaember ajtót nyitott magán. Az ajtó képzeletbeli pálcikaember volt, akiről, mintha nem kitalált, hanem valós személy volna, történeteket mesélt.”11 A történetek tehát egy fiktív pálcikaember történetei,
amelyek mégiscsak a Pálcikaemberhez tartoznak valamiképpen. A kötet így nem a Pálcikaember élete, hanem a pálcikaemberek élete, de mert minden történet a Pálcikaember
fantáziájának gyümölcse, az egész mégis a Pálcikaember élete. A cím sem csap be, viszont
nem is elégít ki olyan könnyen, hogy csak arra kelljen gondolnunk, amire akkor, ha azt
halljuk, „Kovács János élete”, illetve a mű arra is felhívja a figyelmet, hogy a „Kovács János élete” szintagma hallatán se képzeljük azt, mindent értünk, tudjuk, mi következik.
Ugyanerre jutunk, ha elolvassuk a Kovács Emma születése címadó írását. Megszületése pillanatában ez történik: „Amikor egy mindennél erősebb ütés önmagából is kitaszította, nem volt sehol. De lennie kellett valahol, mert miután visszatért, emlékezett arra,
hogy sehol nem volt. Most mindent megtudhat. Talán létezik egy másik történet, amelyben újból eljöhet.”12 A történetek nem azért kellenek, hogy néhány jól hangzó ítélethez
jussunk általuk; a történetek elmondandók, mert általuk valami új szempont kerül a világba, amely azonban nem választható el attól a történettől, amelynek révén a világba került. „…amit igazán történetnek nevezünk, abba nem lehet behatolni nem történetmondói
eszközökkel.” A szándékosan suta átírás eredetije Ottlik A regényről tartott előadásában
található.13
Ezt állapíthatjuk meg akkor is, ha kimozdulunk a dolgozószobából (de ki lehet-e mozdulni belőle?). Láng Zsolt az Éneklő Borz című „hangos folyóirat” alapítója s már ez a cím,
illetve a műfaj is a tanulságok és maradandóságok nélkülözésének igényét jelenti be, ha
szabad így fogalmaznunk. Akutagawa Rjúnoszuke novellája ugyanis egy olyan írói világból
származik, amelyben a hangulatok, a benyomások és az indokolatlannak tűnő feszültségek
a meghatározóak, „az a bizonytalan félelem, mellyel a mondatait papírra vetette”, ahogy
Láng mondja a Piripócsban,14 nem a tanulságos szenvedések, mint a „gyöngy és homok”
vagy a „súly alatt a pálma” típusú erdélyi magyar irodalomban, amely Wass Albert mitizálása révén ma is az egyik legkelendőbb export árucikk. Másrészt a szintagma akkor is „túl
játékos” a „bevett” transzilván jelképekhez képest, ha eltekintünk Akutagawától. Harmadrészt a Borz 1993-as felolvasásának címe A sütő volt; Láng szövege megjelent a már több
11
12
13

14

Lásd A Pálcikaember élete, 5.
Lásd Kovács Emma születése, 232.
Ottlik Géza: A regényről. = Görömbei András (vál. és szerk.): XX. századi esszék az irodalomról.
Kossuth Egyetemi Kiadó, Debrecen 1998, 198.
Vö. Most. = Hányan mentek Piripócsra? I. m. 129.

2008. szeptember

131

ízben idézett esszékötet Iro-dalom című tömbjének első darabjaként; így kezdődik: „Engedjék meg, hogy itt Marosvásárhelyen egy marosvásárhelyi íróról beszéljek önöknek”,
aztán Mohácsról és bolsevizmusról, Tamási ábelizálódásáról és Szilasi Lászlóról (!) olvasunk, hogy végül megérkezzünk a befejezéshez: „Amikor a nyári Borz-táborban megszületett A sütő című Borz-szám ötlete, akkor pontosan erre volt bennünk igény. Jelentéskioltásra. Amiben nincs törekvés ellenideológiára, sem ellenhagyományra, sem ellenirodalomra. Nem antiideológia, hanem anideológia, nem antipolitika, hanem apolitika, nem
antisütő, hanem A SÜTŐ.”15
Tamási azért ábelizálódik, mert elszakad a Szűzmáriás királyfiban működő szabadságtól, vagyis a mitikus sütőbe költözik. A Piripócs szerzője nem a hatalomra vágyik, de
nem is a szubverzív szabadságra, inkább az interverzív-re talán. Hiszen a szubverzív szabadság nem más, mint a hatalom ellentétje, hatalom tehát maga is. Olyan ez, mintha
Merényiék kicsapása után Medve elfogadná, amit Bébé ajánl neki a patakparton. Csakhogy Medve nem fogadja el, Bébé szerint legalábbis. Nincs tanulság vagy legfeljebb annyi,
hogy „glugy”. És ez is Bébé szerint.
A fentiekből a következőket vonhatjuk le. A filozófia és az esztétika Platóntól Kierkegaardig sokat és színvonalasan foglalkozott az irónia fogalmával. Úgy tűnik, a Láng-művekben, a Láng-attitűdben ezt az alakzatot fedezhetjük fel, mégpedig annak Paul de Man-i
értelmezésében: „…az úgynevezett felsőbbrendűség pusztán azt a távolságot jelöli, amely
minden reflektív tevékenység alkotó eleme. Így a felsőbbrendűség és alsóbbrendűség
puszta térbeli metaforává változik, mely az önmagára ismerő szubjektum szintjeinek diszkontinuitását és pluralitását jelzi, amikor az egyre határozottabban különbözteti meg magát valamitől, ami nem ő.”16 Egyre határozottabban, tenném hozzá, de továbbra is iróniával; egyre határozottabban, de nem azért, hogy annak, ami nem ő, elfoglalja a helyét, legyűrje, hogy önmagát javasolja a másik helyett. Így és ezért egyenértékű Láng Zsolt szabadsága azzal a boldogsággal, amelyet Jakus és Hévizi kínál a maga könyvében Ottlik
kapcsán. „Jöjjön, Őrnagy úr, ne tétovázzon, jöjjön, ez az én legkedvesebb szavam, jöjjön,
jöjjön, aminek jönnie kell!”17

L ÁNG Z SOLT MŰVEI
Fuccsregény. Kriterion, Bukarest, 1989. Novellák.
Csendes napok. Jel, Kolozsvár, 1991. Novellák.
Perényi szabadulása. JAK-Pesti Szalon, Budapest, 1993. Regény.
A Pálcikaember élete. Polis-Kriterion, Kolozsvár, 1994. Regény.
Hányan mentek Piripócsra? KOMP-PRESS – Korunk Baráti Társaság, Kolozsvár, 1995. Esszék, irodalmi publicisztikák.
Az ég madarai. Bestiárium Transylvaniae I. Jelenkor, Pécs, 1997. Regény.
A tűz és a víz állatai. Bestiárium Transylvaniae II–III. Jelenkor, Pécs, 2003. Regény.

15
16

17

A SÜTŐ. = I. m. 105–112.
Paul de Man: A temporalitás retorikája. = Thomka Beáta (szerk.): Az irodalom elméletei I. Janus
Pannonius Tudományegyetem–Jelenkor, Pécs 1996, 39.
Ottlik-ról, -ban-, ból. I. m. 156. A szerző kiemelése.

132

tiszatáj

A szomszéd nő. Koinónia, Kolozsvár, 2003. Novellák.
Berlinév. Koinónia, Kolozsvár, 2004. Irodalmi publicisztikák.
Itthonév. Kolozsvár, Koinónia, 2005. Irodalmi publicisztikák.
Kovács Emma születése és más elbeszélések. Koinónia, Kolozsvár, 2006.
Játék a kriptában. Három színjáték. Koinónia, Kolozsvár, 2007.

A főépület -- mely ma is iskola -- 1995-ben.
Innen indul a főallé, mögötte pedig a csuklózások helyszíne
található

A Szegedi Tudományegyetem Modern Magyar Irodalmi Tanszéke 2007. november 22–23-án „Csinálj vele, amit akarsz, édes öregem!” Ottlik Géza (újra)olvasásának lehetőségei címmel rendezett konferenciát. A szervezők, Ferencz Anna,
Sághy Miklós olyan szakmai fórumot kívántak létrehozni, amely az újabb eredmények bemutatására és párbeszédre ad lehetőséget. A tanácskozás nem titkolt
szándéka szerint a ritkábban tárgyalt művek is előtérbe kerültek, s néhány esetben a gyakrabban elemzett művek új olvasataival ismerkedhettek a résztvevők.
A Tiszatáj Ottlik-száma három írás (Tandori Dezső, Sándor Iván, Jász Attila) kivételével a konferencia közlésre átdolgozott előadásain alapul.
*

Július 25-én, Baka István születésének 60. évfordulóján emléktáblát avattak
Szegeden, a Vár utcai Kass Galéria falán. Megemlékező beszédet Ilia Mihály és
Darvasi László mondott, közreműködött Balog József. Ilia Mihály arról is beszélt, hogy a költő „nem volt mindig jó barátságban e várossal”, a Tiszatáj életműkiadása és az emléktábla azonban Baka szegedi befogadását jelzi. Ugyanakkor
Fritz Mihály szobrászművész alkotása azokat is eszünkbe juttatja (Grezsa Ferencet, Deme Lászlót, Dobcsányi Ferencet, Simai Mihályt és másokat, holtakat és
élőket), akiknek a Kincskeresőhöz sok közük volt.

Októberi számunk tartalmából
HEINRICH BÖLL magyarul először megjelenő írása:
A tank Kafkát vette célba. Négy nap Prágában – Bernáth Árpád kísérő
tanulmányával
DARVASI LÁSZLÓ, PÁLYI ANDRÁS prózája
UTASSY JÓZSEF, TANDORI DEZSŐ, TORNAI JÓZSEF, VERESS MIKLÓS versei

Ára: 450 Ft
Előfizetőknek: 400 Ft

e n e r g i a j a

k

yih paksi atomerőmű

nka

Nemzeti Kulturális Alap

