> \O

tiszatáj
59 •

ÉVFOLYAM

Tandori Dezső,
Lászlóffy Csaba,
Simái Mihály versei
Darvasi László,
Dobó Csaba,
Kiss László,
Turi Tímea prózája
Murádin Jenő
Buday Györgyről
A 70 éves
Simái Mihály
köszöntése
Hollósi Zsolt
beszélgetése
Lengyel Andrással
Nicolas Muller fotói

8

2005. augusztus

(

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
'1
a Nemzeti Kulturális Örökség Minisztériuma
fff
Nemzeti Kulturális Alapprogram
« t á m o g a t á s á v a l .
NEMZETI KULTURÁLIS ÖRÖKSÉG
MINISZTÉRIUMA

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

Internet: w w w . t i s z a t a j . h u e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 8. SZÁM
2005. AUGUSZTUS
TANDORI DEZSŐ: A huszonnyolcadik év; Gyerünk akkor,
angyalom .....................................................................

3

SIMAI MIHÁLY: Februári virágének; örök gótika; anziksz
egy női völgyből; Széljegyzet a húr-elmélethez ..........

10

DARVASI LÁSZLÓ: Virágzabálók (regényrészlet) .................

14

LÁSZLÓFFY CSABA: Csokonai-rekviem ................................

27

ORAVECZ PÉTER: A költészet hatalma (hommage á O. O.);
A teljesség fele (W. S. magyaráz, iszik, magyaráz) .....

31

KISS LÁSZLÓ: Esetem a busszal ..........................................

33

DARVASI LÁSZLÓ: Ne legyen rendben! ...............................

37

TURI TÍMEA: Üres vállfa; Költözés (részlet) .......................

38

DOBÓ CSABA: Hársfa; Minden rendben van; Kecskesajt
(Avagy bevezetni a szépirodalomba) ..........................

44

IVAN SLAMNIG: Barbara (Niko bá’ estvéli sódere) (Milosevits Péter fordítása) ....................................................

48

MURÁNYI RÓBERT: Az erdő óriása ......................................

50

KOLLÁR ÁRPÁD: assisi light; balkánaán express; cantio
mikhael de sabatkka ...................................................

56

Simai Mihály hetvenéves
OLASZ SÁNDOR: A létezés túloldala (Tézisek a hetvenéves
Simai Mihály újabb verseinek értelmezéséhez) .........

61

PATAKI FERENC: SMS SM-nek ............................................

64

SILAY FERENC: Figyelmeztesd a fekete rigót ......................

66

ÖRÖKSÉG
MURÁDIN JENŐ: Buday György a szülőföld emlékezetében ...............................................................................

67

TANULMÁNY
KULCSÁR-SZABÓ ZOLTÁN: Olvasás/politika: a „Paul de Manügy” .............................................................................

76

„A Tisza-parton mit keresek?”
HOLLÓSI ZSOLT: „Az emberi teljesítmény minősége a döntő” (Beszélgetés Lengyel András gondolkodás-történésszel) ........................................................................ 101

Szerkesztői asztal ............................................. a belső borítón

ILLUSZTRÁCIÓ
NICOLAS MULLER felvételei a címlapon, a 9., 36., 43., 60., 63.
és a 116. oldalon
A képek 1936-ban, az első szegedi Szabadtéri Játékokon
készültek. Az egyik fotón a Parasztbecsület próbáját szemlélő
Mascagni látható. A felvételek Gonda Géza tulajdonában
vannak, s az orosházi Müller Miklós Kiállítóteremben
(Könd u. 32.) láthatók.

TANDORI DEZSŐ

A huszonnyolcadik év
„Ó, drága Sz. L., annyi szerelem, vagy oly
kevés után, még ő is: egy veréb”

I. Észnél maradandóbb
Huszonnyolc év se volt egész a tenger
alatti terem, melyből visszatértem,
de már ott, hogy véget sem ért
e megannyi év, hallottam, fullaszt csak
az emberek hangja, szava, nem is szólít,
és – mire megyünk ketten – én is
kezdtem hozzájárulni ehhez az eltávolodáshoz.
„Észnél maradandóbb!” kiáltottam magamban,
ahogy ott mentem a minap Duna-parton,
már az utolsó halál után, az év, az év,
a tenger alatti terem, a 27 és 2/3 év,
és a madárhalál, oly rettentő rövidnek is mondható,
furcsa, hogy itt is 2/3, itt 7 és 2/3 év után.
Meg nem keményítheted szíved, de ép eszed
megőrzésében segít, ha badarságokat mondasz,
pl., ha emberek hangja, inkább te szólítod mégis
őket, hogy tessék, nem fogsz temetést játszani
bizonyos vallás szertartásai szerint, hol is
a szegény megboldogultat úgy elbúcsúztatják
mindentől, még a fiókos kakukkos óra
zöldült réz fogantyújától, a Duna-parttól,
kedveseinek tabáni temetési helyétől, is, na,
ismétlem, minden mástól, úgy, de úgy, hogy
a gyászoló hozzátartozók bújnának legszívesebben
a koporsóba, vigyék őket, vagy a föld alá, s kremó.

4

tiszatáj
Nem, akkor már jobb a szívet keményen: „Nem,
nem ez a fotel karfája volt az… ez a fotelkarfa,
ez a szőnyeg, ez a szárnyas ajtóél, ez a kályhatető,
ez a trikóm, ez a megnőtt hajam, lenyíratlan, neki, végre,
bújhatott alá, nem, ha megnyiratkozom, ha az ajtó
szárnyát megsimogatom, ha ugyanúgy integetek neki,
mint amikor még élt, amikor napom 16 óráját, télen
8-9 óráját stb. töltötte velem, amikor a számára
legveszélyesebb, őrült helyekre – égő gáz, zuborgó víz,
mosószerek – kijött volna, amikor folyton le kellett
ráznom őt, mert életveszély volt egy ajtó csukása,
de hallgattam miatta kényszerűen a könnyűzenei rádiót,
mert arra énekelt, nem, a szív kemény, ezek a dolgok
vagy mind nincsenek, vagy nem idézik halottam emlékét”.
Nem, és ily badarságokat: „Akinek egyszer igazgatótanácsi
tagsága volt a MU-nál, a Real Madridnál, nem megy
el a Kissingeni Falken vagy a Chemnitzi Dynamo
tulajdonosának”, értsd, nagyon nehéz lesz s nem is lehet
pótolni őt, ilyen még egyszer, nincs az a szerencse,
hogy e csodát stb., Kosztolányi; Totyi volt Az,
ő volt az a Madár, az a Veréb, az Abszolútum
a maga nemében”; ily badarságokat. Vagy Eliot: hát én tényleg
láttam. S a megfulladásnál enyém, a (pedig tavasz lett!
s ő nem látja!) lombok alatt, kicsit ki is mondva,
gondosan intve egy Opelnek, menjen, le, a Rakpartra,
enyém marad az észnél maradandóbb.
Amivel kitörölhetem, végső soron, a seggem.
Hát ezt akkor erről. De a franc nem viszi el, nem visz el.
II. A túl korán jött öröklét
Kezdődött, annyiszor megírtam – és szinte senki
se tudja, miért is tudná –, huszonhét és kétharmad éve,
egy véletlennel, egy váratlansággal, egy kipottyant
madárfiókkal, sic, így a ritmus. A csipogás nagy ritmusa,
a megmentés „hogyan”-jának teljes ismeretlene.
Gondolom, ha a publikációkra, az itthoni kártyabajnokság

2005. augusztus

5

harminckét évére, az ép eszemre és még elviselhető egészségi
állapotomra épült az elmúlt négy évtized, belőle csaknem
három rájuk, kik voltak vagy harmincöten, de ha ehhez
vesszük még a pár boldogtalan napot, boldog napot
élő menthetetleneket, az Aprószentek Madárlelkeit,
hát ötvennél többen lehettek. Mind könyvből elolvasható,
kottából csak az elkövetkezők a játszhatatlanok.
Nem tudom, hogy lesz. Sok kalitka, egy négyes tömb így, megmaradt,
egyik csak az, amelyből Totyi a túl hamar elkövetkezett
öröklét utasa lett. Egyre gyengült, végül mindenhová bezuhogott,
és nem tudtuk, hurut, szívgyengeség, fertőzés, vitaminhiány,
s csak az elöregedés ellenszerét nem tudtuk találgatni se.
Mondhatnám, mindegy. Mondhatnám, ez próza: az élet prózája. Ez!
Kemény a szív. A teljes józanság – ritkán a bódulat –
tökéletes ellenszer, mint más ily ellenszerek:
semmit sem ér. Eredménye is semmi, akár utóhatása.
A tenger alatti terem nem öröklét ittenijére
volt berendezve. Én akartam: legyen ő végre, csaknem huszonhárom
év után: szóló veréb, egyedül velünk élő madár, és benne volt
a pakliban, hogy végeszakad – csak ki hitte, már a huszonnyolcadik
évben! megannyi tervem közt… még, könyvek, és, még, és, mi, még, és, már,
mi, nem… ez így apróra hullt, ez lenne „őrület”, de észnél maradóbb,
mint tehetetlenség postáján maradó, váró küldemény,
a tenger jár emlékeivel, a néma, jót nem hozó, józan, néma tenger,
melynek körbefúlnak lakói, kik nekem már szólítatlan idegenek. S nem.
III. A kihalt ürestér-erő
Ahogy hajnalonta felharsan valakinek
a konyhai munkákhoz a zsebrádió, gyenge, de
tiszta kis szerkezet, szól valami, amit magam
nem hallgatnék – hírek, tájviszonyok, időjárás,
gazdaság, „kultúra”, politika –, van ennek
(ma vettem észre) valami olyan furcsasága,
amit Totyi-vesztésemre, egyáltalán,
vadmadár–vesztésemre tudtam vonatkoztatni.
Talán az elem gyengül már, jó, vagy a készülék

6

tiszatáj
nincs a legalkalmasabban odatámasztva a kis
belső párkányhoz, sok minden meg-lehet,
mégis, aki hallgatja, e velem élő valaki,
eljött, a gáztűzhelyhez lépett, közben társalogtunk,
és a kis rádió hangja halkult, recsegős lett,
majd hogy az illető a konyhapulthoz, hol a rádió
áll, visszatért, a készülék hangja kitisztult megint,
jelentősebb lett, érthetőbb. A test! az emberi test
(történetesen), szerintem így nevezhető, a térerő
(egy fajtája), íme! A dolog ismeretes
volt számomra, de most nem ezt akarom elmondani,
s mindjárt elmondom, hogy mit is nem.

Ezt mondtam – mert hallgatás van leginkább, mi legyen,
s e hallgatásnak magam vagyok az oka:
én mondom: Totyi jobban itt van velem, jobban itt van ő,
helyén hogy egyelőre nincs más, nincs madár senki más,
és kell nekem ez az együttlét legalább, nem emlék,
de a rettentő fizikai és érzelmi (igen, egy veréb! de…)
közelség, a vesztés, a magamra-maradás
legjobb változata még mindig ez, így nem lelkesedem
beszélgetésekért, más ember-érintkezésekért,
így nem kettőzöm meg magam cigarettával, itallal,
bár a jegyzetelési-némaság is oldódni fog, íme, verset is
írok, és elintéztem az első (elmaradtam sok fordítás
és „sok Totyi” miatt velük) szakcikkeket, esszéket csakígy.
Tehát az ép eszem gyakorló változata visszatér,
nem csak a kötelezettségvállalás, de nem tér
vissza a nem-igazi-térerő, az üres-térerő
hajhászása (mint mondtam imént), a kapcsolattalanságban
az álsággal „mégis”, csak állítva, állítólagosan
tartott kapcsolat. Nem szólok rendesen, mint rádió,
és ha nem mondhatom is, hogy recsegek,
mert az fingást jelentene, humorcentrikus
világunkban, és a „befogadók” találnának valami „lényeget”,
mely kereskedelmi; köz-; régen és ma is azt
mondják, érthető; nem, nem recsegek, csak nem szólok
tisztán. („De rég szóltál már egy tisztát”, jó, hehe)…

2005. augusztus

7

Hogy elintéztük e kis közjátékot, még egyet
közbeiktatok. Volt egy nyaram, magam voltam itthon csak Totyi
és én, és azt is mondhatnám: zen sugárzás volt, hogy nincs
beszéd, emberi beszéd, az élnek-madarak-kik alapján,
Apokrif volt a világ, szent szövege szólt, több, mint bármi, de
bármi-szent-beszéd, megcélzás, összetartó eszme szava,
taktika (jaj, gyakorlat, ó, jaj… Tóth Árpád szavai),
a lélektől-lélekig volt meg nekem Totyival,
de kicsit minden vadmadárjelenléttel, a szerencsétlenebb
kalitkalakók (ők boldogok voltak úgy!, ketten,
Rudi és Csutora, mindketten hosszú életűek,
például a szintén hosszú életű Alíz után
(Szpéró, Alíz és Totyi volt a három szívem-közepe-veréb-tojó),
Mellettük voltak, persze, mások, Samun kezdve, nevük
nem sorolom, könyveimben fellelhetők), tehát hiába, hogy
1996-ban meghalt, szívrohamban (igen!) a hozzám mindig oly
rajongva húzó rám összpontosító (és kutyánkra!) Alíz,
igen Szuszi kutyánkkal nézték egymást ketten ők,
az a majdnem egy év, Totyi érkezés(e)ig,
nyugalomban és térerőben telt, a két vadmadár
puszta jelenléte miatt.
Most nincs senkim, s nincs térerőm
üres-tér erő közegében élhetek,
bár, mondom, Totyi így azért sokkal inkább van jelen,
lehet velem, mint ha valakit (leakasztani azért nem lehet
így valakit, s nem is akarok kenderikét, zöldikét, egy verebet),
nem, ez a Kléév-hercegnő-szindróma lett,
ha annyian voltak már kékharisnyák, Bovarynék,
hadd legyek én szívem valódi mélyén a Kléév-hercegnő-képlet, az
is vagyok, Totyi nélküli kitartásomban én is az vagyok.
Csak mégis, mondtam, ma hajnalban, ezt.
S válasz nem jött. Ez most nem ide tartozik.
Tudom, kellemetlen mondás „idehaza”,
nem behízelgő 2 helyen: a világban „átallján” (de hol már
a világ), a jóbarátoknál (de ők szenvedhetnek ugyanígy,
s a jóbaráti, jó-laptársi, jó-irodalmi kapcsolat
kicsit mindig az iskola-a-határon-medvei végső reménytelenség
mégis szoros összetartozásából táplálkozik), hagyjuk,

8

tiszatáj
a francba ott egye meg, hiába nem gondolok egész nap
a bánatomra, ha Totyira 789-szer gondolok, ajtaját
s kalitkáját kezemmel megérintem 73-szor, hiába, hogy benn
fejemben egy rolót lehúzok – „Nincs oknyomozás, miért volt,
miért adódott ez így” –, hiába, ha igazságszempontúan
– ÉS MA IS CSAK AZ IGAZSÁGOT KERESNI INDULTUNK ÚTNAK ILYEK, MAGUNK
rosszul szólok, nincs Totyi részéről térerő, egy vadmadárnyi,
annyi sincs. Totyi meghalt, s valahogy semmi sincs és senki sincs.

Gyerünk akkor, angyalom
„Mint a műtőasztalon”
T. S. Eliot

Míg a szervezetet valóban vitális kór nem támadja meg,
melyen aztán jóakaratú, kétségbeesett hozzá nem értők bütykölni
kezdenek, sok mindent kiáll a szegény szervezet, legyen az bár
egy huszonöt kilós fehér lengyel alföldi pásztorkutya, vagy egy
három dekányi barnás veréb madár. De amikor a baljós jelek
megértésével kell már foglalkoznunk, sokszor jobb feladnunk,
megvárni, mi lesz, csak lesz valami, jobb az is, mint igyekezettel
javítani, hinnénk, s a dolgon tovább rontani. A balsejtelmek tárgya
nem mindig látszik teljes mérvén mindig „mára”. Valami egész
másról van szó, s bár nem vagyok a hasonlatok barátja, repül
valami lasszó, tünetek sora kerül, melyeket értelmeznünk kellene,
s talán a legrosszabb az, hogy egész nap ezzel törődünk, vele,
akinek állapota nem javul, bár azt se tudjuk, mit vettünk volna
alapul. Mindegy (most már, ebben az esetben), a szem végsőt rebben,
lenyaklik a nyak, mit gyötörjem magamat, a dolognak megvolt
a maga ritmusa, s még jó, ha forma szerint nem hosszú a haláltusa.
Azok a váratlan sikolyok szaráskor! Máskor? Frotty, annyi se,
kint volt. Most néha kín volt. S a fenék nyomogatása, a gondokat
okozó kloáka. Beragadt egy tojása? Februárban? Vigye ki az olaj.
De akkor a szervezet legyengülése a baj. Hurut? Mi okozhatta?
Esténként lefekvéskor a zsemlemorzsa? Ugyan. A túl meleg ivóvíz?
Aligha. S hogy olyan szép zöld volt mindig a kalitka: a hazahordott

2005. augusztus

9

fű, a legjobb saláta? Az okozhatta? Vagy ahogy meg lett mosva,
a nagy edényben valami mosogatószer lepedéke? Elég, elég e
hiábavaló önemésztésből. A végén már a kalitka széléről
leszédült, igaz, utána magához tért. Ismerjük a történetet az
itt élt, itt meghalt több, mint harminc madár esetéből. Gyerünk,
akkor, angyalom, mint az Eliot bácsi mondja, mint a műtőasztalon.

10

tiszatáj

SIMAI MIHÁLY

Februári virágének
A rózsa, amit tőled...
Nem tudom,
mi volt ebből a rózsa terve.
De pulzált egy hihetetlen erőtér,
ahogy fejét a hóból
dacos-pirosan fölemelte.
Lélegzett egy nagyot.
S nem mondta, csak lehelte:
– Itt vagyok!
De kristály cseppkövek
szálltak felé azonnal,
mint céltudatos, pontos, dermesztő meteorraj.
Majd, később, mintha a
tér szövetét tépnék,
egy elszakadt húr
meg-megrezdült a kristályforgatagban.
Már-már megszólalt a Kimondhatatlan...
De aztán – mégse.
Csak megkövült akkordok lüktetése.
A rózsa, amit tőled – –
Tudhatatlan,
mi volt, mit akkor megtagadtam.
Egy átsuhanó vízió talán,
hogy az Időt és magát Halálasszonyt
forgatja itt a szél kristályalakban...
... belőlük dől a hó,
s velük dacolva
fakad, szakad a hajthatatlan rózsa.
Hazátlanul, de bátran

2005. augusztus

11
növeszti, bontja szirmait és szórja, szórja
a mindent behálózó havazásban.
Egy rózsaszirom rátapad a szádra.
Mintha áldoznál... rózsa-rózsa-rózsa – – –
Mióta vársz a Piros Hóesésre!
/ Majd, ha piros hó esik...! Majd, ha...! Majd, ha...! /
– – – ugrattak a nagyok gyerekkorodban.
Most, íme, itt van! !
Szakad a rózsa vére szakadatlan.
Titokzatos, konok, megfoghatatlan
szirmokban hull, hull
fölfelé,
az égre.
Esendő, lázadó, gyönyörű, fájó
sorsokat ír a feledékeny Isten
tenyerébe.

örök gótika
(Szűcs Árpád képíró mesternek)

a nálam is soványabb (?) férfiú
dicséretére kongjatok harangok
mert e soványság hordja azt a rangot
melytől dicsőn tenyész a honfibú
/s mert volt nekünk kilencszázötvenhárom
s kollégium és menza szocre-álom
s az örök élet csillaga alatt
éhkoppon nőtt az életakarat
e végvidéki tájon – – /

12

tiszatáj
két búsképű lovag a Tisza mentén
egy súlyuktól roskadó Rocinantén
az örök gótikában rabul esvén
megrészegül a Szépséget keresvén
mintha egy régi főiskolás bálon
fölénk borul az ifjúság ege
veszendő gyönyörű gótikus álom
katedrálissá növekvő Ige
az Emberszív Csúcsívei a vásznon

anziksz egy női völgyből
egy női arc egy szempár
tulajdonképpen: völgy ikertavakkal
de: női arc és szempár
s hogy a botrány
teljes legyen még csak
nem is te nem is ő
egy ismeretlen
talán egy elfelejtett életemből
valaki
aki épp most változik
völgy arcává
tavak tekintetévé
és néz
és néz
s még azt se tudhatom
most éppen simogatni vagy
ölni akar azokkal a szemekkel

2005. augusztus

13

Széljegyzet a húr-elmélethez
„Az élet nem hatvan, nyolcvan év, hanem örök létezés, és nem úgy kell élni,
hogy az ember a végén megsemmisül,
hanem úgy, hogy még ha akarna, se
tudna soha megsemmisülni.”
(Hamvas Béla)

véghetetlen gyönyörű rezgés
önmaga dicsőségét zengő
húr volt az idők kezdetén az Isten
s mikor végtelen húr szakadt
végtelen számú részecskére
akkor lettem én is
szakadt
költő a Lét utcazenésze
akkor lettél te is meg ő is
akkor lettünk mindannyian
akkor sebzett meg az Idő és
a Tér minket halálosan
s mert égi törvény hogy a húrok
örökkétig egymást keressék
csillagzó csöndjéből az űrnek
némultan is bénultan is
hív a Szeretet-Végtelenség
állok a csillagok alatt
beleszürkülve az estbe
fölém Hangvilla-Tornyokat
álmodok
s várom egyre várom
hogy a Teremtő megzengesse
s én szegény árva húr-magam
visszatérhessek boldogan
a Harmónia-Végtelenbe

14

tiszatáj

DARVASI LÁSZLÓ

Virágzabálók
( REGÉNYRÉSZLET)

Bizonyos tudások olykor minden előzmény nélkül, a semmi homályából szakadnak az ember lelkére. Nincsenek okok, és nincsenek látványos előkészületek.
A tapasztalat nem ígér különösebb változást, és nem készít fel olyan terhek elviselésére, amelyekhez pedig minden erőfeszítésünkre szükségünk van, hogy az
életünk ne omoljon össze. Klára tizennégy éves, amikor először tudja meg, miféle
érzés, ha testét elönti a tűrhetetlen forróság, míg ő fulladozva nyeli vissza a sóhajtásait. Klára először tudja meg, miféle érzés, amikor a torkából virág nő, amikor minden egyes jajdulás egy titokzatos, a teste mélyéből felfakadó növény áttetsző, mégis súlyos bimbóját emeli az arca fölé. Ha a szerelem nem a saját testünkkel kezdődne, akkor nem lehetne birtokba venni. Később a lány arra gondol,
tévedésből talált az érzésre, ám aztán sikerül meggyőznie magát, hogy ami történt, régi és folyamatos készülődés volt a testében. Amikor jó lett hirtelen, úgy
elámult, hogy szinte fájt neki. Hol időzött, hol rejtőzött eddig ez a fojtogató kábulat, fogalma sem volt. Hiszen annyiszor vizsgálgatta, a dunyha alatt oly sokszor tapogatta végig a testét, annyiszor képzelte magát formátlannak, satnyának,
máskor meg túlsúlyosnak, oly sokszor érzett váratlanul ráremegő jóságokat, izgató kellemességeket, ám mégsem gondolta volna soha, hogy létezik ilyesféle állapot. Klára gyermekként sokszor megtapasztalta, hogy testének bizonyos pontjai
érzékenyebbek a többinél, de hogy efféle szenvedély is rejtőzik a bőre alatt, arról
fogalma sem volt. Aztán lassan megértette, nem a boldogság tüze égette meg az
ujjait. De megérezte azt is, hogy olyan érzésről van szó, amely a boldogsághoz és
a legmélyebb reménytelenséghez is láncolhatja akár. Idővel rájött, hogy az érzés
finomítható, játszani, és kényeskedve incselkedni éppúgy lehet vele, mint a tűrhetetlen fájdalomig hevíteni.
Az apja gyakran mondogatta neki, gyermekem, tudnod kell, a bűn nem mozdul. A bűn csak vár, és mindig mi járulunk elé! És ha úgy döntünk, hogy fölkeressük őkegyelmét, hát adjuk meg a módját a látogatásnak. Soha ne nézd le
a bűnt, inkább arra gondolj, hogy lehet ünneppé tenni, ha elromlik bennünk valami.
A lánynak eszébe jutottak ezek a mondatok, amikor az utolsó sóhajt követően
hevert még néhány pillanatig az ágyán, majd sebesen talpra szökkent, s ruháját

2005. augusztus

15

megigazgatva a szobatükör elé futott. Olyan volt a tekintete, mintha megrémült
volna valamitől, és mégis újrakívánná ezt a rémületet. Idegszál remeg a szája
szélén, és barna szemének fénye is mélyebb volt a szokásosnál. Pír sötétlett az
arca két oldalán, és a homlokát mintha meleg, nedves kendővel simították volna
végig. Még mindig szaporán lélegzett.
Ilyen leszek öregen is, ilyen akarok lenni!
Ha nem maradok gyermek is, haljak meg azonnal!
Még hallotta a zenét, hallotta a fűmuzsikus fojtogató muzsikáját, mert a férfi
a házuk előtt időzött megint. Klára ajkai lassan elváltak egymástól, és a lány beszélni kezdett. És Koszta Nyikiforov közben zenélt. A lány nem gondolkodott, és
nem határozott el semmit, idegen erő ragadta magával, s adta a szájába azokat
a szavakat, melyeket a tükörbéli maga-magának mondott. Most aztán valóban
csodálkozott. De nem hallgatott el mégsem.
„Te tudod, kezdte tehát Klára halkan, ám egyre határozottabban, tudod, hogy
azt az embert, akit valaha szerettél, mindig szeretni fogod. Akit nem szerettél, és
akit nem szeretsz, részese lehet az életednek, lehet a biztonságod, reptetheti
a sorsod papírmadarát, felemelhet vagy elpusztíthat, lehet az őrangyalod, de te
bármikor elfelejted őt, vagy a legcsekélyebb szenvedély nélkül gondolsz rá, ha váratlanul fölbukkan az emlékeid zsúfolt színpadán. Akit ma nem szeretsz, tegnap
sem szeretted. De akit tegnap szerettél, ma is szeretned kell. Még akkor is szereted, ha szerelmedet végül düh, rossz harag és megvetés mérgezi, ha mélységesen
csalódtál, ha úgy érzed, elárultak és kifosztottak. A lelked mélyén különös matéria ülepszik le, melyet a szerelem maradékának is nevezhetsz, elszórt morzsák,
fájdalmas hiányok és maradékok, megannyi lim-lom egy nagyszabású, tékozló
vendégség után, ám e kacatoktól mégsem szabadulhatsz, s jó közöttük elidőzni
mégis. Az ember szégyenkezhet is a gyengesége miatt, gyötrődhet, hogy ennyire
kiszolgáltatottja a régi tévedéseinek és a megromlott illúzióknak, de védekezni
nem tud ellene. S ha őszinték vagyunk, bevallhatjuk, oly nagyon nem is akarunk
védekezni. Mert a szerelem képtelen elmúlni teljesen, ahogy a szerelem már akkor is benned várakozik, amikor még nincsen tárgya, célja. Tudnod kell, hogy
akit még ma nem ismersz, de holnap szeretni fogod, azt már most is szereted.
Már most hallod, ahogy a torkát megreszelve szólít, már most érzed, ahogy érinti
a válladat, ahogy fájdalmat okoz neked. Már szereted, holott csak holnap nyitja
rád az ajtót, holnap toppan eléd jókedvűen és diadalittasan, vagy fürkészi szorongva az arcod, örülsz-e jöttének. Már most szereted őt, pedig csak holnap kezd
könnyű hazugságokkal ámítani, vagy kíméletlen igazságokkal gyötörni. És te
megkérdezed, jaj, hogyan is tudtam élni nélküle, ám nyomban válaszolsz is, hiszen nem oly bonyolult rejtvény ez mégsem. Mert veled volt ő a létezésed első
pillanatától fogva. Veled együtt nemzették őt is, egyszerűen beléd teremtették, és
aztán úgy nőtt veled, ahogy vastagszik lélegzeted alatt a bőröd, ahogy nő a bőröd
alatt a húsod, és ahogy nő a húsod alatt a csontod.

16

tiszatáj

Nem az volt a furcsa, hogy Klára sírt.
De csak a jobb szeméből folyt a könny. A másik hidegen csillogott vissza rá
a tükörből.
A kezére pillantott, a kicsi piros foltra, mely most égette a tenyerét. Fölnézett.
Ezeket a mondatokat hadarta Klára alig tizennégy esztendősen a kellemes ízléssel és könnyű kézzel berendezett polgári lakás foncsorozott nagytükre előtt, miután ujjai először tévedtek ölének megkeményedő párnájára. Ám míg beszélt,
folyamatosan érzett valami határozottan fenyegetőt. Kellemetlen erő tolakodott
mögéje, mégis eltökélten szavalta végig a mondandóját. Nyilván nem is tehetett
mást. S csak az utolsó szó elhangzása, s könnyének letörlése, égő tenyerének
a hasához szorítása után fordult, hogy nyomban szemközt találja magát anyja
vádló, s azon nyomban a gyűlöletbe torzuló tekintetével, majd pedig fölszegett,
dacos arccal fogadja az ütést, amelynek fájdalma a következő pillanatban beleégett a bőrébe. S mivel a lány nem mozdult, és megdermedt az anyja is, egyszeriben olyasfajta állóháború alakult ki, amely egyikőjük számára sem kecsegtetett
győzelemmel, de még csak tisztes vereséggel sem. Klára megértette, hogy a szégyen tiszta érzés, mert a lélek egészét birtokba veheti. A fejét rázta, felnyögött és
enyhén előrehajlott, úgy tűnt, meggörnyed a fajdalom miatt. Az anyja tett egy
tétova, útközben megakadó mozdulatot, a megütött arc felé nyúlt, mint aki viszszavonná a történeteket. Halkan, tapintatlanul nyikordult az ajtó. Pelsőczy lépett
a szobába, jobb öklében kockákat rázogatott szórakozottan. A férfi megtorpant,
zavartan a lányára pillantott, akinek az arca lángban égett. A férfi fölsóhajtott,
megfogta Klára kezét, és a feleségére ügyet sem vetve, kivezette a tornácra, szépen leültette.
Nézd csak, mondta félszeg mosollyal, és lassan kigombolta az ingjét. Klára
soha nem látta még apja fedetlen felsőtestét. Csupasz hátát néha megpillantotta,
amikor a férfi fürdőtál fölött fröcskölte magára a szappanos vizet. Vékony testű,
piros bőrű ember volt Pelsőczy, a mellkasát ritkás vöröses barna szőr borította.
A mellbimbója mellett pirosló foltra mutatott, amelynek a kislány kezén volt
a mása.
Honnan van ez magának, apus kérdezte Klára.
Hallottál már a virágemberekről?
Nem hallottam, apus.
Hát majd hallasz, és ne ijedj meg.
Nem fogok megijedni, suttogta a kislány.
Pelsőczy a lány arcához nyúlt, fáj, kérdezte.
Neki jobban, suttogta Klára, és igyekezett elmosolyodni.
Nem féltelek, kislányom, bólintott a férfi. Sokszor gondoltam arra mostanában, kell-e aggódnom a sorsod miatt. Aztán néhány napja, egy kellemetlen éjszakán, amikor szél csapkodta az ablaktámlákat, de hiszen biztosan hallottad te is,

2005. augusztus

17

arra jutottam, hogy nem kell aggódnom miattad. Olyannak látlak, mint akit mindig is magamnak akartam volna.
Sokáig hallgatták aztán Margit csukásszerű, fájdalmas zokogását, mely úgy
áradt szét a házban, mint valami méreg.
Klára anyja hamar megkeseredő, magába forduló, mélyen vallásos asszony
volt. Ha egyszerűen akarunk fogalmazni, szomorú lelkének Isten maradt az
egyetlen támasza, mert a férje ivott és kártyázott, mindenfajta szerencsejátékokba keveredett, ráadásul a lánya egyre messzebbre nyújtózkodó, másfelé virágzó életét is mindinkább idegenebbnek érezte. Ám lehet ezt egyszerűbben is
mondani. Nem, Margit egyáltalán nem volt vallásos. Margit nem hitt, mert nem
tudott hinni. Hogyan is láthatta volna be ez a magányos asszony, hogy személyes
hitünk eszméjét soha nem a mindennapi élet felett gyakorolt szigor, az erkölcsi
kérlelhetetlenség fensőbbsége, a becsület és a tisztaság, de még csak nem is valamiféle fölszabadult, boldog felajánlkozás, hanem inkább a reményvesztettség
szomorú dühe táplálja. Erre mondta egyszer a lányának Pelsőczy, hogy a sebek
látnak, s hogy a hit okuláréja nélkül pontosan és egészben tekinthetünk Istenre.
Ám ha nem hiszünk, pontosan olyannak látjuk Őt, ahogyan van, sértetlennek és
tökéletesnek. Ám a hitünk mindig eltakar a Teremtőből valamit, olykor nagy és
végtelen területeket, máskor csak apróságokat, mindenesetre a legkisebb hiány,
egy legapróbb seb lesz végül az, ami elviselhetővé teszi őt nekünk, miközben
imádkozunk hozzá, vagy káromoljuk őt. A hit szenvedélye a sebzettség állapotából fakad, de a sebek eltakarják Isten. Így hát Margit nem látta Istent, mert látta
őt száz és százféle alakban, száz és százféle hiányban és fájdalomban, és mindegyik ilyen istennek átadta volna magát, ha azt kívánja tőle egy váratlanul fölfénylő csoda, vagy egy legendaszerű megszólítás. A gyorsan megöregedő, hajának
csillogó barnaságát néhány esztendő alatt szürkére cserélő, majd vészesen lefogyó asszony belevakult a saját érzéseibe, mint a magányos emberek többsége,
akik az életük törvényeit mindig a saját tökéletlenségükhöz szabják. Vékony lett
Margit, csontos, és éles tekintetű. A tenyerében tudta törni a diót.
Amikor Margit fiatalasszonyként először maradt magára éjszaka, amikor először hevert végig az üres ágyban a szívének rémült dobogását hallgatva, mert
a férje beleindult az éjszakába, meglepődött, majd csodálkozva figyelte a lelkét
elöntő keserű indulatot. Margit megértette, hogy retteg. S aztán pirkadatig az ablakban állva várakozott, hogy történjen valami. Gyűrögette a selyemfüggöny sarkát, és imádkozni próbált, de csak jajszavakat tudott ismételgetni. Hajnal lett végül, szürke és vigasztalan. Miután nyikordult az utcakapu, s a szeszszagú férfi
beimbolygott a házba, gondosan lefektette, és egész délelőtt várta, hogy ébredjen,
és mondjon valamit. Keressen valami átlátszó, hazug kifogást, magyarázkodjon.
Mondja azt, hogy igen, vagy nem, csak mondjon valamit. De Pelsőczy soha beszélt a kihágások, a lumpolások, pénzszóró éjszakázások után. És a folyamatos
bizonytalanság megmérgezte a fiatalasszony lelkét.

18

tiszatáj

Húsz éves volt, tehetős szegedi gazda, a híres Benedek-gazda egyetlen lánya,
amikor a sors Pelsőczy karjai közé tessékelte. A lányt nyomban elkápráztatta
a bőbeszédű, gavallér és a roppant szellemes férfi, aki az első találkozás után naponta állított be hozzájuk ritka ajándékokkal, olykor hatalmas, vörös, fehér és
sárga bimbókkal hivalkodó rózsacsokorral, máskor bécsi csokoládéval, vagy
Belgrádban hímzett, aranyszegélyes kendővel. S mivel Pelsőczy nemesi származású volt, a lány apja a fogát csikorgatva még azt is elnézte, hogy a megnyerően
gátlástalan ifjú jószerivel nincstelenként simogatja az asztalon a lánya kezét, sőt,
hiszen észrevette, egy már-már tapintatlanul elhúzódó hétvégi vizit alkalmával,
amikor Margit a kapuig kikísérte az egész este anekdotázó fiatalembert, a tornácon a két árnyékból egyetlen hatalmas folt lett hirtelen.
Margit a legszorongatóbb helyzeteiben sem merészelt panaszkodni a szüleinek. Az apja az utolsó otthon töltött éjszaka után elébe állt. Az öreg szeme véreres volt, sípolva lélegzett, és szaglott, mint a cselédei. De azért még egy újabb
pohár pálinkát öntött magába, mielőtt beszélni kezdett. Benedek azt mondta
a lányának, nehogy haza jöjjön sírdogálni, panaszkodni vagy vádaskodni, mert
ha a lány egyszer elmegy, akkor elment, és ha hazajön, akkor nyújtófával kergeti
vissza a törvényes urához. Punktum és megváltoztathatatlan! Az ő, Margit döntése volt, hogy így történjen, ő rimánkodott heteken át, ő sírdogálta végig éjszakákat, csakhogy ehhez a semmirekellőhöz hozzá kösse az életét. De Ő, Benedek
János, mindig is ellenezte ezt a viszonyt, s csak azért táplált mégis némi reményt
a jövővel kapcsolatosan, azért volt engedékeny, mert abban reménykedett, hogy
a nemesi származás, a kiterjedt családi kapcsolatok majd korlátozzák a fiú láthatóan kalandor hajlamát. S amikor az öreg Benedek itt tartott, megbillent, s el
akart zuhanni. Az asztal szélébe kapaszkodott, miközben eltolta magától Margit
segítő kezét.
Klára ritkán jár a nagyszüleinél, nem szerette a sokat dolgozó, a mogorva öreget, aki mindig hagymaszagú volt, és szótlan nagyanyjával se igen tudott mit
kezdeni. A kislány tartott tőlük, de leginkább unta őket. A nagyszülők az 1836-os
esztendő nyarán vesztek oda. A Felsővárosnak nevezett városrész utcáin abban
az évben szinte egymásba lobbannak a tűzvészek. A Benedek ház is egy ilyen alkalommal ég csaknem hamuvá, s a vész akkora volt, hogy a tűzben elpusztul egy
egész felsővárosi utca, tucatnyi ház, raktárak, termékkel megrakott kamrák és
állatokkal teli istállók. Benedek gazda elszenesedett holttestét a székben ülve lelik, feleségét az ágyban érte a halál. Egy legény addig matat a lucskos pernye,
a kormos törmelék között, míg rá nem jön, az ajtó belülről volt bezárva. Amikor
az egyik utcabeli fiú ellihegi Margitnak a szörnyű hírt, a fiatalasszony bólint.
Igen, én is az apám jellemét örököltem, mondja, de csak magának.
Nem sokkal a tragédia után egy hajnalban arra riadt, hogy hangosan vacog.
Tétován gyújtott világot, s ahogy a férje morranva fordult át a másik oldalára,
Margit úgy érezte, megszakad a szíve.

2005. augusztus

19

László, László, rázogatta a férfi vállát, mire Pelsőczy kelletlen sóhajtozások
közepette felült, s a szemét dörzsölgetve nagyot ásított. S egészen mulatságos ábrázatot vágott.
Mi baj, Margit, rosszat álmodott?
Nem álom volt, suttogta az asszony.
Fáj valamije?
Nem tudom, suttogta az asszony, nem tudom, mi van velem.
A férfi kelletlenül elmosolyodott, unottan megsimogatta a nő arcát, aludjon
csak, hiszen itt vagyok maga mellett. Nincs semmi baj.
Aztán egy könnyed fúvás a gyertyára, újra sötét lett. Az asszony megérezte
a füstölgő kanóc illatát.
Azt hiszem, nem szeretem magát, suttogta Margit a sötétségbe, és soha nem
tudta meg, hogy a férje hallotta-e a mondatot.
Az asszonyra rátört a magány, és képtelen volt védekezni az egyedüllét lelket
kínzó démonjai, az önzés, a harag, az értetlenség, a türelmetlenség ellen. Úgy
érezte, mindent meg kell változtatnia maga körül, ám bármit tett, a változás
eredménye soha nem töltötte el elégedettséggel. Becsukott egy ablakot, gyorsan
kitárta újra. Indultak volna a kis Klárával, de ő gyorsan másik ruhát húzkodott
a kislányra. Margitnak fogalma sem volt arról, hogyan kell úgy szeretni, hogy őt is
szeressék. A korszellem újkori követelményét, a nemzeti szeretet színpadán primadonnáskodó, s a hirtelen oly divatossá váló honleányi szerepet, a hazáért akár
a gyermekét és boldogságát felvállaló asszonyi kötelességet a lelke mélyén megvetette. Csupán csak egyszer utazott a férje hajóján. Szolnokig némán tüntetve figyelte, hogyan billeg utastól utasig Pelsőczy, hogyan teszi a szépet, hogyan csal
önfeledt nevetést más hölgyek ajkára, hogyan bókol és hajlong, s amikor hajótest
végigsúrolta a szolnoki kikötő algás famólóját, s kis zökkenés után megállapodott, a kis Klárát maga után vonva nyomban levonult a partra, és kijelentette,
nem hajlandó a hajóval visszautazni, éjszakára megszáll egy közeli fogadóban,
és majd másnap, postakocsival tér vissza Szegedre. A férje döbbenten bámult,
a homlokát dörzsölgette, nem értette mi ütött a feleségébe. Margit nyomban megbánta, hogy így viselkedik, de nem tudta, miként tehetné semmissé a szavait. Ridegen bólintott, mint aki a maga részéről lezárta a vitát, s egy közelben tébláboló
hordárnak intve elindult a fehéren porzó gyalogúton a város felé. Erősen szorította a gyermek kezét, nehogy Klára visszaszökhessen az apjához.
A kislány engedelmesen ment vele, majd egyszerre azt kérdezte tőle, miért
nem szereti az apját.
Hiszen szeretem, szólt Margit és hirtelen megrettent attól, hogy őszintén beszél. Ez volt az első alkalom, hogy durván és nyilvánosan perlekedett az emberrel, és ez volt az első alkalom, hogy a lánya úgy beszélt vele, hogy nyíltan a tudtára adta, nem mellé, hanem a férfi mellé áll.
De ha szereti, anyám, akkor miért nem kér tőle soha?!

20

tiszatáj

Mit kérhetnék én őtőle?!
Azt én nem tudom. De akit szeretünk, attól kérünk. Minél jobban szeretjük,
annál többet kérünk tőle. Akit nem szeretek, attól nem kell semmi, magyarázta
a kislány komolyan.
Az asszony úgy bámult, mintha varázslatot látna. Lassan szólalt meg.
Honnan veszed te ezeket?!
Apám is mondta, vont vállat Klára, és a kikötő felé fordult. Éppen útnak indult egy jókora halászladik. Az apjuk még mindig a parton állt, és őket figyelte,
lassan felemelte a kezét, intett, és elmosolyodott.
Hát akkor ő nagyon sok embert szeret, dünnyögte az anya.
Az egész világot, mama, bólintott ártatlanul a kislány.
S ha a kislány az apjával játszott, Margit lelkét marta a féltékenység. Az ártatlan, csipkelődő vagy bohóckodó szavak mögött folyvást hátsó szándékot, csapdát,
szégyenletességet, bűnt keresett. A játékok, a babák, az ollók és a papírfigurák,
a tarka cérnaszálak és a selyempántlikák között illetlenség és tilalmas dolog után
kutatott, s ehhez a gyanakvó és kielégíthetetlen élethez úgy kapcsolódott még az
isteni gondviselésbe vetett hit kényszeressége, mint ködhöz a nyirkosság, mint
a késő őszi földekhez az átázott avar.
Fogcsikorgatva tűrte, hogy a házhoz járjon a kikent, pacsuli szagú tánctanár,
illetve egy vékony, beteges ábrázatú fiatalember, egy magát festőművésznek tartó
csavargó, aki ráadásul úgy köhögött, ahogy a tüdőbeteg lovak. Még valami betegséget hoz ide nekik! Ezt a pamacsos léhűtőt is a férje szalajtotta valamelyik csapszék mélyéből! Margit csak a német tanárt szívlelhette valamelyest, ez a pontos
és fegyelmezett fiatalember nem soha nem okozott neki meglepetést. Mindig
időben érkezett, és pontosan végigtartotta az órákat, illedelmes volt, és szerény.
Klára nem bizonyult tehetséges rajzolónak. Alakjai elnagyoltak, és esetlenek
maradtak. A lány inkább olvasni szeretett, valósággal belebújt a könyvbe, s ha
ilyenkor szóltak hozzá, nem hallotta meg.
A gyermek egészen kiskorától kötelezően járt a vasárnapi misékre, ült az
anyja mellett a nyirkos hidegben, a templomok dohszagában. Az apjuk otthon
heverészett, olvasott, vagy valamelyik kávéházban itta a snapszot, és verte a kártyát. Vasárnap reggel Margit gondosan felöltöztette és megfésülte a kislányt, kézen fogta, és elindult vele. Egyszer egy éjszaka óriási hó esett, s az anya sokáig
tétovázott a házuk előtt, majd térdig elsüppedve a frissen hullt fehérségben
mormolták el az imát.
Te vagy az összes hópehely, Istenem.
Te vagy az összes jégcsap Istenem, mormolta a kislány, és az anyjára sandított, hallja-e.
Ne olvadj el, Istenem, maradj, jég, maradj, hópehely.
Klára nemigen törődött a más gyermekek és szülők számára oly nagy jelentőségű eseményekkel, mint az első áldozás, vagy a bérmálás rituáléja. Ezeknek az

2005. augusztus

21

eseményeknek a képei egymásra tolódtak, összefolytak, s a kislány olyasmikre
emlékezett, hogy az ostyának savanyú íze volt, s amikor a pap megpaskolta az arcát, hogy Krisztus szenvedésére figyelmezze, a párnás ujjak a gyanta, és gyertya
illatát lebbentették az arcbőrére. Viszont a városi sétákat nagyon szerette. Igyekezett ezt titokban tartani, de mindig lelkes izgatottsággal készülődött, ha vasárnap útnak indultak az anyjával. Útközben inkább nem beszéltek, s a kislány előre
soha nem tudta, melyik templomba tartanak éppen. Felesleges volt kérdeznie,
hiszen gyakran az anyjának sem volt határozott célja. Elindultak a Szentháromság utca hosszú, végtelennek tetsző fehérségében, kerülgették a szekerek vájta
gödröket, megbámultak egy púposra rakott lovas kocsit, hogy aztán mindenféle
ravasz kerülők és váratlan kanyarok után a Rókusi városrészbe jussanak. Hetekig
Felsővárosba, a Szent György templomba jártak, amelyet a minoriták, a ferencesek kevésbé szigorú ága felügyelt. De a következő hétvégén váratlanul az alsóvárosi ferences templom felé vették az irányt. A kislány fázott, és sokat fagyoskodott a misék alatt, nem is figyelt igazán. Ám ezek a hosszan tartó séták kárpótolták minden kellemetlenségért. Imádott a kanyargós kis utcákon végigjárni, ablakokon belesni, udvarok kerítéslécein átkukucskálni, fogadók éppen kinyíló ajtaján bekukkantani. Ha a palánki városrészben keringtek, az anyja mindig fölgyorsított az Arany Sas fogadó díszes bejárata előtt. Miféle különös urak, és hölgyek
jöttek és mentek a fogadó kapuján! Máris az Egyház térre jutottak, s a Dömötör
templom íves hagymakupolája úgy fénylett, mintha ezüstből lett volna. Anya és
lánya ezeken az utakon kerültek a legközelebb egymáshoz. S ehhez nem kellett
beszélni, szavakat fecsérelni, nem kellett parancsolni és engedelmeskedni, kérni
és engedélyezni. Nem kellett igeneket, vagy nemeket kimondani, nem kellett
kérni vagy utasítani, mert ha jobb felé, Dáni-ház felé kanyarodtak, akkor az éppúgy természetes választás volt, mint amikor lefordultak a zsidó templom felé,
ahol a kislány gyakran kaftános férfiakat látott, és egy kicsit félt tőlük. Előfordult
az is, hogy a kislány irányított. Ujjainak könnyű szorításával, karjának enyhe húzásával mutatta az irányt, és az anyja szórakozottan engedte át a vezérlést.
A kislány egyszer azt gondolta, az anyja önkéntelen lázadása lenne ez a sétálás.
Mert kihágás, mértéktelenség ennyit menni. Lassanként tökéletesen megismerte
a várost. Egyedül is eltalált volna bárhová, az északi Makkoserdő kicsiny ligetétől
hunyt szemmel is tudta az utat hazafelé, a Palánkban lévő házukig, vagy Felsővárosba. Csavart törzsű akácok, itt-ott egy magasabb jegenye, amott diófák, platánok és egy sor égerfa állta az útjukat, máskor lassú folyású, haldokló, elsarasodott erek, a Tisza különböző átfolyásain mentek át, és olyan jó volt, hogy remeg
a palló a cipőjük alatt. Klára leginkább a rókusi templomba szeretett járni, melynek szomszédságában ispotály működött. Látott a gyermek szekereken hozott
haldoklókat, és már élettelen embereket, féllábúakat, bénákat, szélütötteket és
elmeháborodottakat, s egyszer egy félszemű alaknak az anyja pénzt is adott, mert
a nyomorult azt bizonygatta, hogy dolgozott az apjának. Klára arra gondolt, hogy

22

tiszatáj

az anyja, soha nem ugyanazt az istent látja ebben vagy amabban a templomban,
nem ahhoz a mozdulatlan és örökkévaló Teremtőhöz beszél, hanem az alakját,
a természetét jóindulatának vagy kegyemének a mértékét egyik napról a másikra
változtató istenhez mormolja az imát. Klára nem szeretett imádkozni. Soha nem
tudta úgy elmormolni a kötelező mondatokat, ezért aztán mindig különféle szózatokat talált ki.
Istenkém, fessük kékre az összes embert!
Lesz majd, Istenkém, lesz egy pillanat, amit én teremtek neked.
Találjak egy olyan könyvet, amelyet csak én tudok elolvasni!
Margit eleinte úgy tartotta, helytelenség a gyermeket olvasásra és írásra tanítani. De ettől az ellenvetéstől Pelsőczy váratlanul olyan mérges lett, hogy ököllel
sújtott az ajtófélfára. Az anya dacosan ellenkezett, felszegte az állát, és visszafojtott hangon sorolni kezdte az érveit. Álmodozni fog, elfelejti magát, olyan lesz,
mint egy alvajáró, sorolta halkan és elszántan a vádpontokat, melyekről maga is
tudta, hogy hamisak.
Megtanul latinul, németül is, és hogy mi lesz a dolga a világban, sem nem
maga, sem nem én nem fogjuk eldönteni, dünnyögte a férfi a kezét rázogatva.
Egyszer Klára német óra közben váratlan dologra ragadtatta el magát. Fiatal
tanára elmélyülten magyarázott, amikor Klára előre nyúlt, és megragadta a férfi
kezét. Herr Löblnek tátva maradt a szája a döbbenettől, s a következő pillanatban
olyan rettenet ült ki az arcára, mintha maga az ördög jelent meg neki egy borzalmas látomásban. Nem tudott mozdulni. Klára érezte, hogy férfi megremeg.
Herr Löbl, kérem, szólt halkan a lány.
A férfi szólni akart, de végül csak bólintott.
Herr Löbl, én szeretem magát, mondta a lány komoly arccal.
Hogyhogy szeret?!,
A magáé akarok lenni, hajolt előre a lány az asztalon. Szinte ráhasalt a német
nyelvtani szabályok vaskos könyvére, az időragozás utálatos táblázatára. Hasa
nekiszorult az asztal szegélyének, és ez jó volt. A férfi zavartan ingatta a fejét,
mint aki valami kellemetlenségtől igyekszik szabadulni. De a lány szinte az arcába lehelte,
Most rögtön, tegyen a magáévá! Ebben a pillanatban!
S a lány a teste felé kezdte húzni a férfi kezét.
Én, én, én, dadogta a férfi, a kezét visszarántotta, aztán az ajtó felé pillantott,
hogy valaki a háziak közül kilesi őket, majd hevesen pakolni kezdett. De a füzetek
minduntalan kicsúsztak a remegő ujjai közül.
Megőrült maga, kisasszony?!
Csak vicceltem, kuncogott fel hirtelen a lány, és megfogta a férfi karját, hogy
visszatartsa, de dühösen mordult vissza.
Ezzel nem szabad viccelni, kisasszony!
Ilyen vicc nincsen!

2005. augusztus

23

Ez nem vicc, nem vicc, dühöngte mind hangosabban, s úgy rohant el a háztól,
hogy nem is köszönt. Herr Löbl soha többé nem jött, és Margit bár sokszor megpróbálta megtudni, miféle gyalázat eshetett meg az utolsó német órán, sem a lánya, sem a pedig az utcán többször megállított, és kérdőre vont fiatalember nem
volt hajlandó beszélni a történtekről.
Ám Margitnak is volt egy titka, amelyről soha, senkinek beszélt. Inkább meghalt volna, mintsem hogy szóljon a róla a férjének, vagy akárki másnak, mert
olyan ijesztő, olyan bűnös, és olyan jó volt mégis ez a történet. Feltámadt a szél,
kavarogva kezdett hullni a hó, alkonyodott vagy virradt, és a durva vonású, borostától fénylő férfi behajolt az ő szobájának kitárt ablakán. Ilyenkor egyedül
volt, elhagyatva. Csak néhányszor, vagy sokszor történt meg mindez, nem tudta.
Fogalma sem volt, hányszor hajtotta árnyékát aztán ez az arc a bőre fehérségére,
hányszor hallotta közvetlen közelről a zümmögő muzsikát, amely olyan volt,
mintha valaki a szájába tömött fűcsomóktól fuldoklott volna. És mégis, úgy
érezte, megédesedik a szájában a nyál. Történt annál szégyenletesebb is, minthogy a durva férfi összelehelte a homlokát, az arcát, s hogy a nyálas nyelvét
a karja hajlatába dugta. Margitot az ájulás környékezte mindig, ha eszébe jutott
a fűmuzsikus. Mert persze, hogy Koszta Nyikiforovról van szó! Egy szeles, tavaszi
délelőttön, amikor az egymást kergető felhők hirtelen megálltak odafent, a férfi
szétfeszítette a combjait, és nagy, borzas fejét az öléhez dörzsölte. Ám azt már
nem tudhatta a szegény asszony, hogy Koszta Nyikiforov csak hideget és romlott
magányt talált ebben a csenevész asszonyölben. A fűmuzsikus a sarkánál megfogta, s mint egy kendőt, a fény felé tartotta az asszony lelkét, de az a lélek is csak
elveszetten didergett az éles fényben. Margit behunyta a szemét, és fulladozva
hagyta, hogy jó legyen neki. A fűmuzsikus néhányszor még próbálkozott derűt és
kedvet találni az asszony ölében, ám aztán talán belátta, mindez lehetetlen és
hiábavaló, az asszony magánya gyógyíthatatlan. Ám Margitnak jó volt mégis, ha
járt hozzá a fűmuzsikus, hogy az álmaiba szökött, hogy szégyentelenségekbe csábította. Sírt Margit, könnyei végigfolytak arcán a szégyenében, hogy oldalra fordított fejjel kiköhögi magából azt a semmi kis remegést, ami Pelsőczyvel szinte
soha nem esett meg vele.
Amikor Klára először érintette meg magát, Margit is percek óta hallgatta
Koszta Nyikiforov zenéjét. Melegedő szél fújt a város fölött, betévedt az utcákra,
s mintha óriási lepedők kergetőztek volna az utcán. Egy elszabadult kerítésléc
neki-nekicsapódott a deszkafalnak. Margitot olyan szenvedély fogta el, hogy
megérezte, olyat kell tennie, amit soha nem vonhat vissza, és amivel leginkább
majd magát bünteti. Az arca elé testillat tolakodott, ez a gyűlöletes és kívánatos
hímszag.
Meghallotta, hogyan beszél a lánya.
Egyre földúltabban hallgatta, miket hord össze a szerelemről.

24

tiszatáj

A pofon után hetekig tartó hideg szótlanság következett, Klára nem kérdezett,
és Margit sem magyarázkodott. S néhány hét múltán az anya olyan beteg lett,
mint még soha. S a tünetek ezúttal a legsúlyosabb következményekről árulkodtak. De talán nem volt rossz neki egészen mégsem. Margit egyszeriben várni és
akarni kezdte a halált, amely kicsit tétovázott ugyan, majd úgy döntött, elfogadja
a neki fölkínált ajándékot. Napról napra romlott az asszony állapota, miközben
doktor Schütz kétségbeesetten próbálkozott mindenféle porokkal, gyógynövényekkel. De Margit csak mosolygott rá, és a fejét rázta. Haldoklása közben az
asszony szemei lázban égtek, s tekintetének fénye a napok múlásával nem tompult, egyre élesebb lett. Némelykor elnyíltak egymástól az ajkai, és mintha szólni
akart volna, sokáig küszködött. Lehunyta a szemét, de nem aludt. Máskor mintha
a világot átkozta volna. Aztán egy borús reggelen végleg lemondott a szavakról.
Nem, mondta, és megismételte, nem.
Mire mondja anyám, kérdezte Klára, és közelebb hajolt
Az asszony nem szólt többet. Esni kezdett, halkan, egyenletesen verte a tetőt
a szürke, hideg víz. Klára langyos ronggyal törölt végig verejtékező homlokon.
Könnyebb lett volna nyilván, ha a beteg kér valamit. De az asszony már nem tudatta, hogy szüksége volna vízre, langyos tejre, valami édességre, melegebb takaróra, vagy friss levegőre. Nem kért, és nem vágyott semmi után, és nem is akart
tudni a világról, amely soha nem fogadta be. Az asszony talán még élvezte is
a halálát, s ha lettek volna még szavai, mint ahogy nem voltak már, mert megvonta
magától a beszéd lehetőségét is, és csak nyögéseket és sóhajokat hallatott, nyilván azt mondta volna, ennél szebb dolog még nem történt vele. Klára megértette
ezt, amikor egy délután az anyja rámosolygott, és lassan becsukta a szemét, és
sokáig maradt így, hunyt szemmel, mosolyogva, derűsen. De egyre gyakrabban
törtek rá félelmetes, rángásokkal járó rohamok, és Margit megtanulta a doktortól, hogyan feszítsen kiskanalat az anyja ajkai közé, hogy az le ne harapja a nyelvét. Az ételt, a gyógyszert sem fogadta már el Margit, s ha órákig nem itatták
meg, akkor sem panaszkodott.
Herr Schütz az ajtófélfának dőlve várakozott, már a táskáját is becsatolta.
Pelsőczy a dohányzó asztalnál ült, szórakozottan bámult maga elé, és kockát dobálgatott. A délutáni fényben csillogtak a porcelánok, s egy vékony lábú barna
fényű asztalka. Úgy tetszett, a Steindl szekrény finom rózsamintázata életre kel.
Klára minden tizedik lélegzetvétele után bólintott. Egyébként csend volt, a szobában tartózkodók hirtelen olyan közel érezték a halált, hogy már az eszükbe
sem jutott félni tőle. A maga módján mindenki várt. A lánynak az eszébe jutott,
mit mondott az apja a várakozásról, amikor egyszer, évekkel ezelőtt a hajóútra
siettek. Nyíltan és szemérmetlenül, talán egy kissé kíváncsian is, de várták a halál
beköszöntét, és közben oly természetességgel viseltettek, ahogy a széles hátú
komp, a déli harangkondulás, vagy a postakocsinak az állomásra gördülését
várjuk. Az utolsó kenetet is feladták, a pap után furcsa, kesernyés illat maradt

2005. augusztus

25

a szobában. Margitot ez sem érdekelte különösebben. A kockák végigkopogtak az
asztalon. Az egyik kocka már-már a padlóra zuhant, de aztán megállapodott
a barna faszegélyen. Harmadjára is hat, szólt önkéntelenül a Pelsőczy, mire a haldokló megremegett, kinyitotta a szemét, s a férfi felé fordította az arcát. S ekkor
e két távoli és idegen világgal, amelyek talán csak egyszer, Klára nemzésekor kerültek igazán meghitt közelségbe egymással, ezzel a két emberrel, akik ugyan
nem gyűlölték egymást, de nem is tudtak a másiknak gyötrelmesen hosszú éveken át mást adni, mint csonka félmondatokat, hosszú hallgatásokat és nyomasztó
értetlenséget, most csoda történt. Ahogy nézték egymást, ahogy a két tekintet sugara egymásba fonódott, valami olyasmi történt, amit a lányuk sohasem tapasztalt. A férfi zavartan elpirult, az asszony felé nyúlt, mint elérhette volna onnan,
a faragott lábú kártyaasztalka mellől, mire a felesége lassan bólintott. Mintha minden kedvetlenségen, hidegségen és boldogtalanságon, akár kötésen a friss vér,
hogy igen, az asszony szereti a férjét, és mintha a férfi is megérezte volna e végleg
búcsúzó pillanat kiváltságát, döbbenten ingatta a fejét.
Bocsáss meg nekem, suttogta aztán a kezét visszahúzva.
Hiszen, jól tudod, László, zihálta egyszeriben az asszony, hogy minden másképpen volt, ahogyan volt.
Nem tudom, nyögte a férfi.
Hiszen én sem, sóhajtotta Margit.
S a következő pillanatban a szeme olyan lett, mint az üveg. Klára megborzongott, mert hallani vélte az utolsó lélegzet, a halk, mégis fájdalmas szakadáshoz
hasonlatos hangot, s aztán az egymástól elváló, cserepes ajkak közül mintha kiszállt volna egy láthatatlan szövet darabka. A lány hirtelen vacogni kezdett. Megrémült és kétségbeesett a pillanat közhelyességétől. Valahol a közelben, mély torokhangon énekelt valaki. Úgy énekelt valaki, mint a szél. És a lány megértette,
hogy életének első valóságos halála, komor lelkű és boldogtalan anyjának halála
lesz az az elmúlás, amely majd mindig emlékeztetni fogja a sajátjára. Ettől a haláltól a legtöbbet és a legmélyebbet tanulta meg az életéről, bár hogy erről szavakkal szóljon, ekkor még képtelen lett volna. Klára tudta, soha nem lesz már nő,
aki becézni vagy simogatni fogja, ahogy az anyja néha napján, afféle véletlen önkéntelenséggel mégiscsak megtette. Hozzáért a hajához, és az ujjak játszani
kezdtek egy elszabadult tinccsel, vagy a copfjának fonataival. Nem, nem lesz már
ilyen. Éjszaka nem nyílik az ajtó, hogy az ismerős ujjak kitapogassák az arcát, az
ajkait, hogy kínozza-e láz, hőemelkedés, mellfájás vagy nyugtalanságot hozó
álom. Nem fogja ez a kéz megütni többé, nem fogja fegyelmezni, sem pedig jutalmazni. Az apja már mellette szipákolt. Megrettenve, összetörve bámulta a halottat. De az egyik kezében most is a kockát rázogatta. Aztán Margit felé nyúlt, lezárta az asszony szemeit, s a tenyerét néhány pillanatig az arcon tartotta. Schütz
doktor töltött magának, és ivott. Bámulta a kiivott pohárkát, aztán töltött újra.

26

tiszatáj

Az asszonyt katolikus szertartás szerint temették el néhány nap múlva, a temetőben sokan voltak, rokonok és ismerősök, és furcsa öltözékű ismeretlenek,
akik nyilván Pelsőczy kiterjedt ismeretségi köréhez tartoztak Az égen úgy rohantak a felhők, mint a megvadult lovak. Mégsem fújt erősebben a szél, mint egy
nyugodt délutánon. A pap testes, pirospozsgás férfiú volt, s váratlan szenvedélyességgel beszélt. Klárának eszébe jutott, hogy egyszer az apja azt mondta, nincs
gyászbeszéd, melyet az életben hibátlanul elmondtak volna.
Talán nem hisztek az örökkévalóságban, mutatott az ég felé a pap, és aztán
dús, fekete szemöldöke alól fürkészni kezdte a gyászolókat. Tudjátok ti, halandók, mi a barátság? Rózsabokor, melynek lombjai kevés időre adnak enyhet csak,
s a gyökerek között féreg rág.
Erre a hasonlatra valaki kellemetlenül fölvihogott a gyászolók közül, ám a pap
úgy tett, mintha nem hallotta volna meg a gúnyos kacajt. Klára megfordult,
s egyenesen a vékony kis ember grimaszoló arcába pillantott, ki gyakran megfordult az apja környezetében, sőt, a hajóján is utazott nemegyszer. Féreg úr
a lányra kacsintott, és megvonta a vállát.
No, és mi a szerelem, kérdezte a pap váratlanul.
Tűz, tűz, amely bensőnket égeti, de súlyos fájdalmat okozva azt is megperzseli, akit pedig szeretünk. Híveim, a föld porában minden oly hiányos és tökéletlen. Itt minden elromlik, sérül, meghal.
Klárának újra hátra kellett fordulnia. Féreg úr megint kacsintott, és széttárta
a kezét, hát igen, minden elromlik, mit lehet tenni, ámen.
A pap széles mozdulattal körbemutatott, s folytatta.
De aztán újjászületünk a mennyországban! A föld porában csak vendégségben
vagyunk, ezért a legszentebb feladatunk, ha méltósággal készülődünk oda, hol az
örök boldogság vár minket. Így tette e drága asszony is, hát búcsúzunk tőled,
testvérünk, Klára, és a pap folytatta a beszédet. Pelsőczy zavartan megrázta a fejét, és megérintette a lánya karját, de ő intett, nincs semmi baj, nyugodjon meg,
apus. És a lány azt érezte, hogy e tévedés arra figyelmezette, valóban és végérvényesen elveszett benne valaki. Göröngyök kopogtak a koporsófödélen, az apja
hosszan harákolt. Klára lehunyta a szemét, s ott bent, a lezárt szemhéjak óvta
érintetlen világban, mely az övé, és kizárólag az övé volt, egyszeriben fehér férfi
arc tolakodott elé, és megszólították.
Légy nyugodt, mondta neki a fiú.
Csak szeress.

2005. augusztus

27

LÁSZLÓFFY CSABA

Csokonai-rekviem

Jelenések
Gergely Ágnesnek „A barbárság éveiből”

Tűző nap serpenyőjéből delente
égő ökörszem sercegett fejére.
Pozdorjává tört égből viharverte
szilánkok hulltak?
„Ez már világvége!”
– mordult föl, ördögi fortélytól tartva,
és ajkáról a csillagport csodás
étvágyserkentő gyanánt nyalogatta
szegény diák. (Tán Garabonciás!)
Alföldi por, ízetlen, közönséges,
Petőfinek édes, Ady számára
sós (!) – tellett mégis, ha nem is fenséges,
legalább tekintélyes lakomára.
Ám ti, ópium-illúziót fújva,
már csak a nagy finálét lesitek,
függöny mögül, mint Mauzóleumba
zárt szellemek. Unalmas gyászkeret.
A zab- vagy lótrágyaszag késztetése
hagyján volt, hisz a sóvárgó szimat
hitelét senki nem vonta kétségbe
ezer – mit! – sokszázezer év alatt.
Friss szénaillat-ihletet hamar!
Agyatok egyhangúan zakatol;

28

tiszatáj
Hádész-huzat, sebesség, zűrzavar –
metrólépcső hoz fel a föld alól.
Ki ne tudná: körúti glóriátok
hamis fénysugarakból szőtt pomádé. –
Nem hihető el, hogy nosztalgiátok
egy ösztöneivel küzdő nomádé.
Árnyékhazát interárnyékvilágban,
– ha szarószéken cserben(félbe)hagy
Zrínyi-pózotok – ki sirat meg bátran?
(Tavaszra hátha kitisztul az agy.)

Végső alkalmatosságra írott versek
Agg cserfák felett szálldogáló férgek s harmat;
gyarló testemnek óriási lelket aki adott, most hallgat
a nyálkás setétségben. Még füstölög a földi fanatizmus bűze;
de orrom már a bémohodzott kövek alá temetett tűzbe
szimatol-szagol, hogy, lám, azon túl mi van? Kiver
a hideg: életem lecsukott ajtaját ki nyitja fel?
Az erős, vad ész sem segíthet, tudom végre,
hogy amiképpen az állatok hideg, csendes, tompa vére,
a rettegés, a hit vagy a nemhit, ami az emberi vért
fűti, édesíti, mind kevés. Isten, csak benned élt,
amíg élsz. Eszmélésedig neveted létezését, míg a
legvégső pillanat a fényből elő nem hívja
NEVÉT. Vakmerő lélek, ki azzal áll eléd,
hogy valaha is látta mindenható Istenét!
Aki példa rá, hogy csak magáért s magából teremtve
mindent: gyermeteg, állatösztön-ingerlette
fiát, világos vétségétől elfásulva, cserben hagyta.
Te, halál révébe belelépő, satnya
szív, ki az aether katlanából mind kevesebbet ihat,
s dolgos erőd üteme már ki-kihagy,
és ti elvadult elementumok, kik majd újra
formát találtok (mióta omlik, jaj, belül a durva
matéria?)

2005. augusztus

29
Változatlanul csak a riherongy
memória őrzi a maskarás, bolond
esztendők emlékét, midőn nyavalya törte a hont
– ha csak az agy chimérája lett volna az is, miként a sok
poros potroh vagy a fényes mellű pecsovicsok
politikája. Közben mind kiáltozhattak a kevesek
(akárha Jónás fél érésű tökje felett),
hogy a márványnak hazudott gerinc is, mint a rög,
kezdettől fogva ropog, töredezik; így hát mielőtt
gyógyultan kikacaghatnád magad,
az álom száraz mákja kipereg, és torkodat
égeti a szörnyű gyanú:
micsoda önámítás – a sanyarú
sorsé!
A lóganéjon nőtt hitvány pöfeteg
képzel magának síron túli életet?
Ösztöneimben azért fölfakad
valami: én, aki omló fergeteg alatt
forró keblet öleltem annyiszor,
a szépség adósa vagyok! De mint a por,
ha rajtaüt a rohanó zápor,
felriadt tartományaimban mámor
önkívülete helyett csak darabokra
szaggatott gátak; génutakat lerontva
az idő lecsupaszít és elsodor
mindent, s büszke győzőként megrabol.
Teremve édes magzatot, bűntelenül
is rettegni? Ugyan. Múzsám is értetlenül
néz rám, mint én a múltat járva
az erejével kérkedő oláh medve táncára
a letűnt vásárosok között.
Filozófusok: a halált semmibe vevők!
Nektek higgyek, vagy inkább beálljak
Confucius háromezer-egyedik tanítványának.
Hol a lélek? – egy rakás agyag áll itt;
ami semmi vala, tsak semmivé válik.
*

30

tiszatáj
Kezdnek bomlani már részeim, illanó
kín és kéj olaja, máris a légbe száll.
Dögbálvány leszek – óh, ég!
Jaj, csak lángra ne gyújtsa a
füstárnyék-derekú, vércseszemű lidérc
meggyűlt könnyeim és a csepegő kövér
bánat sós zsiradékát.
Szívjon fel sokezer gyökér –
most, hogy bűneimet visszaadom s velük
minden indulatom, már csak agyam ketyeg:
zúzd szét hát közönyöddel,
Teremtő, ha te vagy a vég!
*
Szunnyadó nem tudássá feslenek
a semmi ölében lator
gondolataim. Az italt,
a levegőt is megszűrtem valamikor,
s magam nyögve is szabadnak képzeltem.
(Köszönjem meg – kinek? –
azt, hogy nemes állat lehettem.)
Jót és gonoszt cselekvő sokaság
eszközeként botor cél mozgatott;
Platónnak égre fagyott könnyei,
Szókratész szomorúsága vagyok.
A téli szél hullámai
a házamig hatoltak el,
túl a Tiszának partjain.
Most menni kell – – – –
sehol egy Lilla-öle rím.
2004

2005. augusztus

31

ORAVECZ P ÉTER

A költészet hatalma
HOMMAGE Á

O.O.

öregfiú húszéves már sosem
ripacskodik egy zselézett hajú lila öltöny
vasalódeszkára szerelt szintetizátorán
nyugdíjasok társkereső klubja
péntek délután lassan vége lett a hétnek
s egy nehezen túlélhető évszázadnak is
ezek az ötvenes évek divatját követő
nőnemű porhüvelyek lényegében ugyanazok
akik otthonkában vasalják a fehérneműt
de most szál szegfűt kapnak
és ebben minden benne van kellenek valakinek
egy táncra ha egy életre nem is
fizetek főúr – egy felest a gyönyörűnek
nincs meghalunk csak ez a perc
gondolsz-e majd rám
és arra gondolnak

32

tiszatáj

A teljesség fele
W. S. MAGYARÁZ, ISZIK, MAGYARÁZ

Túlbonyolítása, hogy az, ami.
Pontosítása, hogy nem pontosítható.
Önmagunk pontosítása:
önmagunk dologgá avatása.
(korty)
Egészében megtapasztalhatatlan.
Amennyiben a látszólagosról beszélünk.
Ezt egyébként megtapasztalhatja bárki.
A valódi – bár nem vonható kétségbe
(szörcs)
a bonyolultságában átláthatatlan valódisága sem egészében oly parányi,
bármely részletének öblébe belefér.
(glutty)
Dolgai apró dolgok.
Végesnek tűnő kiterjedésük
végtelen energia forrása/fészke.
(böff)

2005. augusztus

33

KISS LÁSZLÓ

Esetem a busszal
Ohohó, kiáltottam a forrasztópáka-forróságú júliusban, ahogy a busz első ajtajánál Maczelka Gusztáv nyúlánk alakját véltem felfedezni. Éppen jegyet váltott.
Be kell vallanom, kissé furcsállottam a dolgot, mert úgy tudtam, bérletes, de
ezen nem akadtam fönn túlságosan, egyébként sem vagyok az a fönnakadós fajta.
Magam erről ekként vélekedem: adódnak az életben váratlan, kivédhetetlennek
tűnő helyzetek, amelyek megoldásában sokat számít az emberi leleményesség.
Bíztam magamban, s bár nehezemre esett lepleznem döbbenetem a magától értetődően és – amennyire ilyen távolságból meg tudtam állapítani – szakszerűen
elvégzett lyukasztás láttán, sallangosra futballozott keresztszalagjaim dacára fölugrottam, mint egy béka. Mozdulatom nyomán úgy reccsent az utolsó ablak
melletti ülés bőrhuzata, mint a gatya máson boldog szerelemben.
Őszintén szólva: leginkább azon csodálkoztam, hogy itthon találom őt. Három
hónappal ezelőtt ugyanis Angliába repült – istenem, Anglia: Stonehenge, Shakespeare, Arsenal! –, hogy két-három éven belül dúsgazdagon térjen haza. Épít,
vállalkozásba fog, hetente partizunk, mi leszünk a császár. Arról, hogy időközben
hazatért, nem volt tudomásom. Amennyire lehetett, kendőztem sértettségem.
Ohohó, hát ez az a ködös Albion, édesapa!
Kettőnkön kívül – találomra mondom – harmincnégyen tartózkodtak a buszon. Egyetlen arcot viszont alaposan emlékezetembe véstem. Egy fiatal lányét,
aki cipzáros táskát szorongatott a mellén, napszemüveget viselt, és azt lehetett
hinni, hogy alszik. Világosan emlékszem, hogy abban a pillanatban arra gondoltam, az emberek többsége azért hord napszemüveget, hogy leplezze saját, hú, mit
is! – világosan emlékszem, hogy amikor eddig jutottam a gondolkodásban, már
semmi nem jutott az eszembe, mert Maczelka Gusztáv elindult a busz hátsó ülései felé.
Hát mért nem szóltál, édesapa, toppantam elé, miközben fenyegetően mozgattam arca irányába a mutatóujjam, valójában persze egyáltalán nem voltam
ideges, ez csak afféle mímelt fortyogás volt a részemről. A következő pillanatban
pedig már röpültem, hogy átöleljem, s egy kiválóan irányzott lapockacsapással
visszazökkentsem kapcsolatunkat a rendes kerékvágásba, amikor arra lettem figyelmes, hogy ez az én Maczelka Gusztávom, aki ebben a pillanatban mozdulatlanul állt karjaim zárójelében, nemhogy nem az én régen látott barátom, nem-

34

tiszatáj

hogy távolról sem emlékeztet rá, de – és ekkor vált igazán gyanússá a dolog –
soha azelőtt nem láttam.
Decemberben írt fel szemüveget az orvos, addig soha semmi bajom nem volt
a látószervemmel. Na, jó, az étkezőből évek óta képtelen vagyok elolvasni a teletextet, és szürkületkor sem érzek késztetést, hogy föltétlenül autóba szálljak, de
hogy előbb-utóbb csontkeretes okuláréval nyergeljem fel az orrom – erre azért
legátkozottabb pillanataimban sem mertem gondolni. Arra meg végképp nem,
hogy nyáron ez milyen nehézségeket okoz. Elindulás előtt sajnos mindig döntenem kell: aznap a napszemüvegre esett a választásom, de azt is otthon felejtettem, valószínűleg az ágyon.
Az ajtók, mielőtt pánikszerűen leszállhattam volna, szisszenő hangot hallattak, mint a szódásszifon. Egy Júdás korabeli álmoskönyv szerint a szisszenő hang
baljós előjel.
Hebegtem. Fülledt délelőtt, meg hogy nem állapot. Nézze, uram.
Semmi reakció.
Erre azért nem voltam fölkészülve. Öles termetű volt, vélhetően úszó, vagy
mit tudom én, vízilabdázó, hoppá, edzésről jön, kellően ingerült, megtépték az
úszósapkáját, összekarmolták a hátát, herén rúgták. Elhibázott négyméteres.
Jézusom!
Rendben, hogy nem az, akinek hittem, de mégis, valami megengedő gesztus,
egy barátságos biccentés, semmi baj, barátom, bármi. Kanyarhoz értünk, az út
menti fák ágai vészjóslóan csapkodták a busz ablaküvegeit.
Londonról kezdtem magyarázni, a királyi család kiváltságai, Hyde Park. Adózás, ilyesmi. Buckingham, Tower Bridge. Bridge Tower.
Semmi reakció. Keresztülnézett rajtam.
Általános tapasztalat, könyvek sokasága (Biblia, Isteni színjáték, Faust stb.)
tájékoztatja erről az érdeklődőt, hogy vannak az életben nehezebb szituációk –
verekedés temetésen, gátfutás kifordult bokával, lakodalmas menet közepébe
csöppenés autóval, takarítás másnap, merevedési zavarok. Jóformán egy pillanatnyi időm sem volt átgondolni a körülményeket, sürgősen cselekednem kellett.
Olvasmányélményeim alapján így okoskodtam a másodperc tört része alatt:
adódnak az életben váratlan, kivédhetetlennek tűnő helyzetek, amelyek megoldásában sokat számít az emberi leleményesség. Amelybe ezen a fullasztó júliusi
délelőttön kerültem, ilyen helyzetnek tűnt.
De minden erőfeszítésem hiábavalónak, értelmetlennek bizonyult. Szótlanul
tornyosult fölöttem, amiből arra következtettem, hogy folt került az önérzetére.
Vert helyzetben voltam. Nem volt más választásom, le kellett zárnom a társalgást, mielőtt valami szörnyű történik. Bocsánatért esedezni értelmetlen lett
volna. Összeesni rosszullétileg átlátszó trükk. Népdalt énekelni szemtelenség.

2005. augusztus

35

Elveszthettem koordinációs képességeimet, mentális értelemben, mert addig
pipiskedtem, ameddig csak bírtam, és bizalmasan (de nem bizalmaskodva!) a füle
felé leheltem: merevedési zavaraim vannak.
Elkerekedett a szeme.
Jézusom!
Nem úgy értem, mondtam, és, mintegy önkéntelenül, sebtében fürge karikákat formáztam a szeme előtt a mutatóujjammal, mintha csak a vaníliás karika
alakjára, illetve a karikában, mint fenoménban megbúvó csokoládé és sült keksz
nexusára hívnám fel a figyelmét, ezzel is jelezve az emberek között a világban
szükségszerűen fennálló kölcsönösséget, egymásra utaltságot, melynek biztos
fundamentuma a megértés és a harmónia, egyáltalán: a szeretet.
Ajkai résnyire nyíltak. Ábrázata megnyúlt.
Világosan emlékszem: úgy éreztem, valamit nagyon elrontottam.
Ellenkezőleg, súgtam reszketve az izgalomtól, fordítva. Csücsörítettem, és rajzoltam az ujjammal a karikákat, bár már magam sem tudtam, miért. Kicsúszott
lábam alól a talaj.
Bambán meredt rám.
Ekkor villámgyors mozdulattal, a bizonyítás szándékával, duzzadt hímtagomhoz szorítottam a kezét, és halkan hörögtem, mint aki disznóölésen van, és teljesen együtt érez. Elejtette a táskáját. Ráharaptam az ínyemre, és keservesen fölpillantottam az égre, de tekintetem a jármű mennyezetébe ütközött.
Alapvetően filozofikus alkat vagyok, szeretek elgondolkodni a világ dolgairól,
arról, hogy miért születünk, miért élünk és miért halunk meg. Szeretek egyedül
sétálni az őszi erdőben, ahol elsárgult falevelek tarkázzák a gyepszőnyeget, és
néhány eltévedt őz nagyokat szökellve iszkol a vándor elől, és szeretek téli estéken a radiátor mellett hosszúkat, kövéreket olvasni, piros bor társaságában. Egy
szép vers jutott az eszembe, nem a címe, hanem az a rész, amelyben arról énekel
a költő, hogy a fű kinő, meg elszárad, és milyen érdekes, hogy ez fordítva is igaz,
és hogy ez miért van így. Menet közben, tessék kapaszkodni!, olvastam a feliratot, amely alatt úgy csüngött a műanyag fogantyú, ahogy odahaza, anyukáék házában a kandisznó lába között a here.
Tisztán kivehető volt, hogy ráncigálja a csuklóját, a kezét. Forgott a gyűrű az
ujján. Éppen kereszteződéshez érkeztünk, amikor megtántorodott, és félelmetesre nyitott szemekkel egy közeli ülésre zuhant.
Megszédültem.
Szégyenemben jobbnak láttam behunyni a szemem, amikor hirtelen eszembe
villant, hogy elfelejtettem köszönni. Kiköszörülendő a csorbát pánikszerűen bólintottam, jónapot, majd ugyanazzal a mozdulattal lehuppantam a szemközti
ülésre. Egymással szemben ülni tömegközlekedési eszközön legföljebb akkor viszontagságos, ha kezünkben tarjuk utastársunk valamely testrészét. Markát akkor már, ahogy ez férfiaknál szokásos, az enyémbe helyeztem, s kétségbeesetten

36

tiszatáj

szorítottam és ráztam. A feje, amely addigra olyan volt, mintha negyven nap és
negyven éjjel ibolyával csiklandozták volna, ekkor előrebukott, és egyenesen az
ágyékomba fúródott. Kettőt rángott, a nyála ráfolyt a melegítőmre. Valaki sikoltozott.
Behunytam a szemem.
A visszaútra gondoltam, édesanyámra, a reggeli kuglófra, a felhőtlen tizenéves csajozásokra, és arra, hogy odahaza, az úsztató szomszédságában struccokat
tenyésztenek.

2005. augusztus

37

Ne legyen rendben!
Úgy döntött a Tiszatáj szerkesztősége, hogy útjára indít két helybéli fiatalt. Nos hát, tessék, itt vannak ők, egy ifjú lány Turi Tímea, aki a helybéli egyetemen tanul, csakúgy mint
Dobó Csaba. Turi Tímea mintha előrébb tartana az irodalmi kertészkedésben, ő már többet akar, jóllehet még ő sem egészen tudja, hogy miféle irodalmi vidékek, kertek és parkok, pusztaságok és völgyek várják. És ez persze nem baj. Turi Tímea könnyű kézzel, biztosan, pontosan és olykor zavarba ejtő szabadsággal ír. Úgy tetszik, hírből sem ismeri
a fogalmazás nyűgét és baját, netán azt a jeges kétségbeesést, ahol a szavakba vetett hitünk
már-már elveszni látszik. Még nem rontja el a szavakat, nem hibázza el a mondatokat,
hogy így kerüljön szembe valamiféle lényegessel, fájdalmas titokkal vagy a „kimondhatatlan” angyallal. Még örül annak, hogy a keze alá simul a világ, és ő úgy emeli fel, mintha
egy kislányszalaggal, vagy egy kékfedelű leánybizonyítvánnyal tenné. Friss és nagyon fiatalos írói tekintet az övé. Már apró lányként, egy makói iskola kisiskolásaként írt verseket,
meséket és történeteket, melyek kötetben is megjelentek a kilencvenes években. Ám azt ő
is jól tudja, hogy a nagyja ez után következik. Ismerni vélem a szorgalmát és az eltökéltségét. Úgy hogy ezúton kívánok Turi Tímeának termékeny és inspiráló fájdalmakat, némi
grammatikai ijedtséget – nem rémületet – kívánom, hogy hamarosan legyen annyi kézirat
a birtokában, melynek gondozását és kiadását bármelyik kiadó örömmel vállalja majd.
Egyébként pedig tudom, hogy így is lesz.
Dobó Csaba, aki mellesleg kiváló szegedi kapus, és tényleg csak véletlen egybeesés, de
hát magam is az voltam, és például sikerült kétszer is gólt kapnom félpályáról. No és például kapus volt Nabokov is, csakhogy egy világirodalmi példával szolgáljak. Dobó Csaba
láthatóan még nem törekszik a nagy formák, a különös bonyolultságok, vagy a szövevényes cselekmények felé. Őt egyelőre a dolgok kicsisége, kis boldogsága és kis esendősége
izgatja. Néhány hete a Szegedi Egyetemben olvastam rövid prózáit, a sok kis „történet”
szépen elfoglalta az egész a lapot. Szépen és gondosan fölfestett, kedves és érzékeny akvarellek voltak ezek az írások, már igazi prózai szövegek, míg azok az írások, melyeket itt olvashatunk, egyértelműen a tárca nehezen körülírható territóriumába sorolhatók. Nem
bonyolódnék bele a műfaji meghatározásába, de örülnék, ha egyszer Dobó Csaba is olyan
tárcákat írna, mint tette Bartis Attila a könyvhéten megjelent nagyszerű könyvében,
A Lázár apokrifekben. S ha most még a tárca azt mondja, hogy rendben van a világ, mert hiszen ez a dolga: nap, mint nap ilyesmi édességeket állítani, akkor nem sokára majd egy
csikorgó Dobó-novella, vagy egy hosszabb elbeszélés éppen az ellenkezőjét mondja, hogy,
barátaim, nem, egyáltalán nincsen rendben. Tudom, hogy Dobó Csaba megírja még ezeket
az elbeszéléseket, akár regényeket, és akkor az, például, rendben is lesz.

Darvasi László

38

tiszatáj

TURI TÍMEA

Üres vállfa
Ezt a ruhát akarom – mondja a gyerek, minden szaván hangsúly, miközben
majdnem elesik a rámutatás lendületétől. Az anyja, aki pár lépéssel odébb egy
nagy, fényes tükörben nézi a nyaka köré kerített selyemsálat, mintha meg se
hallaná az eksztatikus ordítást, újabb sálat választ próbaképpen. De a lánya makacsul újra kiált: ezt.
Az anya úgy lép a gyerekhez, olyan eleganciával, hogy ahhoz neki, a gyereknek
lényegében semmi köze ne legyen. Melyiket kéred, tündérem, ezt a piros csíkos
virágmintást?, ezt a tarka, rövid nyári szoknyát?, fodros blúzt?, mesemintás pólót?… A kislány azonban görcsös kis mutatóujjával a ruhákkal megtömött sorban
árválkodó üres vállfa felé mutat: ezt.
Az anya zavarát kendőzve nevet, de nevetésén is átérződik a remegő ijedtség.
Se kevesen, se sokan nincsenek az áruház ezen ruhaosztályán, az egyik eladó pedig, a kollegákkal való trécselésből kiszakadva odalépdel az anyához, majd olyan
határozottsággal kérdez, mint aki választ se vár: segíthetek.
Nézze, kezdi a nő, a nyakára tekert sál árcéduláját birizgálva, de nem tudja
befejezni a mondatot, mivel közbeszól a gyerekhang: ezt a ruhát akarom. Nem
tudni, gúny, ostobaság (vagy éppen bölcsesség?) vezérli az eladó viselkedését, de
felemelt fejjel, lefelé sandító tekintettel azt mondja: jó döntés. Mivel a kislánynak
biztos jól állna, épp ezért ki se kell fizetni, odaadjuk ajándékba, ingyen.
Mint a leggyakorlottabb mozgásművészek a fényes sétálóutcákon vagy a sötét
zugszínházak mélyén, afféle pantomimszerű, hajlékony mozdulatokkal emeli le
a vállfáról, csomagolja halkan neszező csomagolópapírba a semmit. A gyerek elégedetten figyeli az eseményt, az anya pedig szinte elvarázsolva, tétován veszi el az
elkészült csomagot. Miközben a már mással foglalkozó gyereket szórakozottan
húzza maga mellett, észre se veszi: nyakán leng az ott felejtett sál az árucímkével,
rajta a kifizetetlen összeg száma, és ki tudja, miért, a máskor oly megbízható
biztonsági kapu most nem villog pirosan, nem sípol élesen, ahogy pedig kellene
ilyenkor.
Az apa veszi észre otthon a nő nyakán a kendőt, mit vettél, kérdi a férfi
a konyhában estefelé a vacsorához éppen sajtot szelő anyát, semmit, mondja az.
És a nyakadon, az mi, forszíroz tovább a férj, mire a nő ijedten kap a sálhoz, istenem, hát ez csak egy véletlen, ki se fizettem, nevet a nő, majd legyint, úgyis olyan
furcsák ezek az áruházi eladók.

2005. augusztus

39

A kisgyerek unottan válogat a vacsorájában, sorba rendezi a paprikát és a paradicsomot, a szétvágott zöldségeket újrailleszti. Egy cikkely híja van a paradicsom teljes kerekségének, éppen az apa fal be egy darabot, talán az volt a hiányzó
rész. A gyerek fülében monoton és érdektelen morajjá vegyül a szülők beszéde.
Összepréseli a szétszaggatott kenyérdarabokat, katonának hívják, kenyérkatonának, így tanulta az óvodában. Unottan bekap egy-egy falatot. A sajtra lesz figyelmes, a sárga testre, benne a kerek lyukakkal. A fény felé forgatja, a szeméhez
emeli, az apja vagy az anyja látványát keretezi be vele. Tetszik neki a sajt, ez
a lyukas tárgy, de éhes is. Muszáj ennie, ezért, kompromisszumképpen, úgy dönt,
a sajtot bár megeszi, de a lyukakat meghagyja, mert szépek.
Azt persze nem tudni, milyen érzés volt ezeket a kis űrdarabokat elveszteni.
Micsoda néma felismerés.
Az apa és az anya egyenletes, kétszólamú szuszogása áthallatszik a szomszéd
szobából, a gyerek tágra nyílt szemmel a sötét és kivehetetlen plafont bámulja.
A sajtra gondol talán, majd halkan, de határozottan felül az ágyában, az előszoba
felé botorkál apró lépteivel, az előszobaszekrény lapjára ledobott selyempapír
felé topog a félhomályban. Az új ruha. Felemeli a csomagot, a szobája felé indul
vissza, a szájában még mindig ott a sajt és elvesztett lyukainak kimoshatatlan íze.
A sötétben persze megbotlik, az esés után apró ujjaival kitapintja térdén a ragacsos sebet, vérzik. Kezéből kibomlik a selyempapír, belőle a semmi. A zajra felriad az anya, álmosan a gyerekordítás felé topog az apa is. Baj van, mi történt?,
kérdi az anya bágyadtan, mint aki még fel nem ébredt. Elveszett, sírja a gyerek,
kiesett a kezemből a csomag és kigurult belőle, elveszett az új ruhám.

Költözés
( RÉSZLET)

Ha író lennék, írnék egy regényt.
Ha író lennék, mint ahogy nem vagyok, írnék egy kis- vagy nagyregényt, nem
tudom, mennyire volna hosszú, de a címe ez volna: költözés.
Ezt mondja anyám az ódon szoba falának dőlve, az átellenben lévő falrepedéseket figyelve.
Írnék egy regényt, címe: költözés.

40

tiszatáj

Mondja, elmegy a lebontott házfal előtt, miközben kiirthatatlan gaz fedi be az
esővíztől foltos fakerítést.
Írnék, címe: költözés.
Mondja, rajtam apró orgonaszín kordnadrág, erre egy fénykép alapján emlékszem, óvodába járok, ott nyomorítják meg a lelkemet, ott ordít rám az ondolált
hajú óvónéni, ott zárnak ki a barátok a babaházból, ott tömik belém a menzás
nénik a meggyszószt, és senkit nem érdekel, hogy vele csúszik a meggymag is.
Írnék: költözés.
Mondja, és fanyalog a frissen vásárolt báli ruhám láttán, amiben a szalagavatómra készülök, nem is szalag-: gombavató ez, így hívják, mint sehol a világban máshol, csak két gimnáziumban széles ez országban, plusz itt, ahol nekem
adatik érettségiznem, csak azért mondtam szalagot gomb helyett, hogy könnyebb
legyen megérteni.
Költözés.
Nem mehetnek veszendőbe a percek. Nem tudom, ez miért jut eszembe. Kollégista egyetemista vagyok, lila kordszoknyába járok és van két barátnőm, akiknek az iskolája nem szalag- hanem gombavatót tartott.
Költözés.
A kertes házban lehetett ordibálni, ki lehetett nyitni a szájat, nem kellett artikulálni se: énekelni, kiabálni viszont jó volt, repedjenek csak a falak. Volt egy
kert, ahova nem mentem ki, kiment viszont az anyám, beült a virágnak becézett
gaz közé és aludt. Meditált. Néha elordította magát, repedjenek csak a falak,
gyere ki a kertbe, és itt a nevemet mondta. Nem mentem, bár a tévé előtt ülve is
hallottam a kiáltozást.
Költözés.
A panelben meg nem a menny, nem az úristen lakik a fej felett, hanem a szomszéd. A felsőszomszédnéni. Már el vagyunk költözve, amikor mégis visszamegyek
a régi házba költözködni: aki megvette e kertes házat, adott haladékot. Köztes
idő, purgatórium. Én meg szeretnék egyet ordibálni, mintegy nosztalgiából, hiszen a panelben nem lehet, de itt sem tudok, mert nem tudok a repedező plafonra úgy nézni, hogy oda ne a felsőszomszédnénit érezném.
Költözés.
És nem érdekel a múltam, aminek érdekelnie kéne, a múltnak, aminek mély
a kútja, én csak a tükrét figyelem. Onnan tudtam sokáig, hogy növök, hogy egyre
inkább megláttam magam a magasan kezdődő szobatükörben. Két nagy szoba-

2005. augusztus

41

tükör volt, két nagy szekrénybe ágyazva, amelyek egyre kevésbé voltak nagyok,
két tükör, egymással szemben, egymásba fordítva, tükrözhették volna boldogan
magukat a végtelenségbe a végtelenségig, ha nincs köztük a szoba, és legfőképp:
ha nem vagyok köztük én. Én voltam meg a bútorok köztük – bár a bútorok sohasem érdekeltek annyira, mint én magam magamat.
Vagy hazudnék? Nem tudom, a tárgyak akkor is érdekeltek vagy csak az emlékezés teszi őket említésre méltóvá: a bili. A bili, az fontos, ráülni, ereszteni,
nyomni. Nem emlékszem a fenéktörlésekre, jó isten, remélem, azért nem maradt
el túl gyakran. A bili fehér volt és idővel sárga: a vizelet kicsapódott széltében
a fehér zománcon, néha nagy darabokban hullott le mindebből egy rész. Piszkos
gyerek voltam. Retkes. Nem mindig, de így emlékszem. Amióta emlékszem, koszos vagyok. Előtte meg mit ér az élet.
Volt egy piros műanyag kád, egy ideig abban mosdottam, abban mosdattak,
úgy emlékszem, egyszer bele is szartam. Aztán belehalt a piros polietilénbe egy
denevér. Egy igazi. Sohase láttam. Sohase fürödtem benne többször.
Költözés.
Mély, mély, ezt értem. Bele lehet fulladni, annak, aki nem tud úszni: bár úszni
se lehet benne, mert ahhoz túl szűk. A panelban van vécé. A régi házban is volt
vécé, de azt nem használtam, csak anyám meg apám. Anyám soha nem ült rá az
ülőkére. Én se az iskolában. A panelben igen, ez volt az első öröm. A panelban
a zománcozott kádban is fürödtem már, hosszan, míg kihűl a víz, behunyt szemmel meditálva, ahogy az ifjúsági magazin egyik oldalán láttam. És koszos maradtam mégis. A szakirodalom úgy mondaná: kreolbőrű. Mások szerint meg sápadt; na, erre varrjunk gombot.
Mélységesen mély a múltnak vécétartálya.
Költözés.
Annyi út van, amerre el lehetne indulnom, és csak egyet választhatok. Mindig
sok út van és mindig csak egyet. És nem tudom, vissza lehet-e fordulni, és elölről
lehet-e kezdeni máshonnan. Volt egy mesekönyvem, egy ilyen hófehérke-átirat,
interaktív olvasmány, bolyongj a fejezetekben, kis pisis ovis, alakítsd az életet.
Nem szerettem. Vagy igen? Nem emlékszem, mi az, amit szerettem és mi az,
amit nem: csak azt tudom, hogy mi foglalkoztatott. Antalimre, rózsagyörgy, süsükazetta, macisajt, suhajda, túrógombóc. Etcetera. Milyen egy citera?
Meg volt egy rajzfilm: kettéválik egy ember, így vizuálisan, az egyik rész balra
megy, a másik jobbra tipeg, aztán egy percen belül összetalálkoznak (összetalálkozik?), de a két rész már nem passzol: az egyik nagyobb, mint a másik. Így to-

42

tiszatáj

pog(nak) tovább. Egy úton, a messzeségbe. Hát most azt hiszem, ez nem egy gyerekfilm volt.
Költözés.
Csak egy helyre lehet költözni és csak egy helyről. A panel fehér, mint egy
önreflexív filozófiai tézis. Be kell lakni, és ezt csak folyamatosan lehet. Először
kerül be az ágy, egy új ágy, aztán a székek, asztalok, polc, a ruhásszekrényt sokáig
egy nyitott bőrönd helyettesíti.
Mindig több dolog van, mint aminek volna hely.
Zúdulva jönnek a tárgyak, jönnek és elhagynak engem. Ez egy verssor, én írtam.
A ruha jó, mert elfedi a testet. Ez sokáig nem érdekelt. A Balaton kék, olyan,
mint a tenger, gondolom, bár még nem láttam tengert. A Balaton jó, de én nem
tudok úszni.
Mélységesen mély a múltnak balatonja.
Ott ringatózok benne, mint szebasztian a Kis hableányból, nemrég láttam
a moziban. Azt énekli: ringat a víz, és azt éneklem én is. És nincs rajtam más, mint
egy égkék fürdőgatya, felül meg nem takar semmi. Nincs mit. Aztán egy nagyobb
lánnyal, akinek neonsárga, divatfodros műszálas fürdőrucija van, elmegyünk
a parton sétálni, és egy barkácsoló fiúhoz megyünk bratyizni. És kurvára bánt
a meztelenségem, pedig akkor még nem is tudok káromkodni.
A neon lány amúgy a külföldi rokonom, de ez most nem érdekel.
Semmi nem érdekel, aminek kéne.
De ki mondja meg, minek kellene.
Jól öltöztem sokáig, és erre nem emlékszem. Kék ruha, zöld ruha, kis nadrág,
kis blúz. Fagyizni csak meztelenül, úgyis leeszem magam. Ez anyám véleménye.
Aztán arra emlékszem, hogy két napig ugyanabban a bugyiban voltam. Hideg
volt. És honnan tudhattam volna, hogy ez baj. Tényleg: baj?
Költözés.
A panelben meg hatalmába kerített valami flanc. Valami naponkénti csere.
Izé, ruhamizéria: a ruha jó, mert eltakar. És hát mindig is hajlamos voltam koszos maradni. Nem lehet egyik pillanatról a másikra lemosni minden retket.
A test meg amúgy sem látszik, a ruha igen.
Költözés.
A koleszban meg kinézik az embert, ha nem áll minden nap a rozsdás zuhanyrózsa alá; hiába bizonygatja, itt csak koszosabbnak lehet lenni. Van valami za-

2005. augusztus

43

varó egy ismeretlen valaki szeméremszőrzetének a vizes kövezeten szétszórt látványában; szóval a kollégium, az egy elég naturalista műfaj.
De hát mi nem az.

44

tiszatáj

DOBÓ CSABA

Hársfa
Ernő!
Egyszer arról írtál, hogy pontosan hogyan is történhetnek a dolgok. Azt hiszem megértettem. Most nem is a fűszálról, meg Jézusról szeretnék beszélni;
vagy mégis.
Nekem egy fám volt. Neked egy fűszál, nekem egy fa.
A Hargita utcában az út szélén egy árok kígyózik. Csatorna. Betonteknők
egymáshoz tolva bélelik ki a földet. Tudod, az esővíz a szennyel nehogy az útra,
vagy valami ilyesmi. Szóval ott, abban a hosszú betongödörben egy mag megfogant.
(– Két betonteknő találkozásánál egy vékony földcsík szürkén fénylik. A hangyák portyára indulnak, kidugják fejüket, és ahogy a földből egyenként kibújnak,
egyre nagyobb és nagyobb földkupacot emelnek. Megágyaznak az életnek. És az a
kis mag idepottyan. Hársfa.)
Persze az ember, mint jómagam is, már csak a fát vette észre, mikor felnőtt,
ágakat növesztett, vastag, erős törzse lett.
– Tekertem a pedált, és egy alacsony fára lettem figyelmes. Nem értettem,
hogy a mélységből milyen magasság burjánzik. Közelebb mentem, és láttam,
hogy e vastag törzs a betonból nyúlik az ég felé. Megsimogattam, és megéreztem.
Ugye nem tartasz nagyképűnek, ha azt mondom, megértettem? Ismersz, s tudod,
hajlamos vagyok a pátoszra, ha úgy érzem, hogy. De most csak a szavak.
Egy fa ágaskodik a betonteknőből. Néhány centi földcsíkból nőtt. És hirdeti,
dehogy hirdeti; van. Él. Egy csatornából nőtt ki, minden zöldnél alacsonyabban,
és mindennél magasabban. Hársfa. A lét maga, s ennyi elég.
Vasárnaponként, ha utam vitt, feléje mentem mindig. Átkanyarodtam a másik sávba, és megsimogattam. Szerettem. Bizonyosság volt; a világról és önmagamról. De nem úgy, Ernő, nem giccs, nem szóáradat. Csak egy fa. És mondanám, barátom, hogy menj el a Hargita utcába. Ülj le a beton peremére, és nézd
a hársat, miként győz lágysága a kemény felett! Simogasd meg a kérgét. Kérd
meg, hogy téphess egy levelet, morzsold szét tenyeredben, és szagold, ízleld
a zöld törmeléket! Csak azért, Ernő, hogy ne feledd! Sose feledd! Mondanám, de
tegnap, valami városi, vagy vízügyi; mindegy, emberek, mi; ott jártak, ott jár-

2005. augusztus

45

tunk. És egészen közel a földhöz, elfűrészeltük a törzsét. Most csak a metszet, az
évgyűrűk rajzolata festi meg a beton szürkeségét.
Pontosan így történnek a dolgok, Ernő. Menj hát, ha teheted, és számold meg
az évgyűrűket! Amíg teheted.
Barátod, Emil!

Minden rendben van
Ernő!
Arra gondolok, mikor a levelem írom, hogy jól van ez így. Mármint a világ, az
országom, a kis városom, és én magam is. Minden a helyén van. Itt a padon, az
Aranycsapat szobra előtt, ezen a nyugodt, tavaszi délutánon, úgy érzem, hogy
minden rendben van. Ebből az idilli hangulatból kizökkenthetetlen kedélyem
bátran tekint a múltra. Már-már úgy tűnik, megvalósítható az objektív szemlélet,
és képes vagyok önmagam függetlenítésére minden dolog viszonylatában. Feltárom saját múltam, és igen, erről a padról most minden átlátszó, igaz valójában
tündöklik; rendben van. A múlt is, én is.
Vannak ilyen pillanatok, Ernő!
A futballcipők egy labda körül hajladozva formálnak csillagot. Egy feketerigó
tavaszt énekel, s olykor egy galamb halkan búgó turbékolással helyesel. Az ifjú
tölgyek már teljes levélzetben próbálgatják árnyékuk. A fűz fölém hajol, s irigyen
rázza félig-rügy leveleit. Emberek sétálnak. Fiatal diákok, meg-megálló idős hölgyek, egy sietős léptű kisasszony, futkározó gyermek, biciklik, és a fülhallgatós
fiú, aki Coca Colát szopogatva, mellém ül; rágyújt. Felnézek. Még feljebb. Mosolyogok. Egy hang megszólít. A rendező és a bábszínész tolja kislányát. Köszönök,
kellemesen elbeszélgetek, majd visszaülök a padra. Mosolygok megint. A langyos
tavasz körbeölel, és eszembe jut, hogy mindezt leírom. Elmondom a barátomnak.
Elmondom, hogy vannak ilyen pillanatok; mikor minden rendben van. Még
a múlt is. A jövő? Csak a múlt kibomlása. És így rendben van. De tényleg. Mert oldalra fordítom a fejem, csak úgy, és az utcatábla a klinika falán: Korányi fasor.
Mint ahogy a nevem…
És most már nemcsak érzem, értem is. Azt a lányt, aki fényképez; a szobrot
ölelő fiúk közül, megörökít engem, a Korányi fasor padján, miközben a barátomnak írok a pillanatról, amikor az embert megérinti a világ. Megsimogat.
Értem, miért van jól ez így! Én a várossal, a világgal. És értem már azt is, miért kell mindezt elfelejteni, mikor felkelek majd a padról és elindulok.

46

tiszatáj

Ernő, én tudom, hogy mennyire szereted a nőket. Ezért kérlek téged, hogy ha
majd a fényképalbumát mutatja neked másnap reggel, keresd meg, amelyiken
a szobor van. Nézd a háttérben azt a fiút, aki a padon ír. És jól nézd meg a pillanatot, amikor minden rendben van.
Barátod Emil

Kecskesajt
AVAGY BEVEZETNI A SZÉPIRODALOMBA

Képzeld el, hogy kapsz tizenöt liter kecsketejet. Kitalálod; és mert nagyon szereted, tervezni kezded. A sajtot. Milyen lábas, mennyi? Melegíteni, forralni? Konyharuhák a csöpögtetéshez, és csak préselni, préselni.
Tudod, mikor már néhány nap eltelt, és a tej megaludt, kiöntöd két- vagy három lábosba, és a tűzhelyen melegíteni kezded. Van, aki azt tanácsolja, hogy elég
az első buggyanásig, van, aki szerint elég, ha forró, de akad olyan is, aki erősen
felforralja. Fontos döntés: csak buggyantasz.
És akkor az izgalom fokozódik. Konyharuhákat keresel, és már itt felismersz
egy eddig rejtett korlátot, melyet a konyharuhák mély titokként őriztek. A keskenység. Mert hiába a férfias hosszúság, ha az erőtlen szélességgel csak néhány
deci folyadék befogadására képes a kockás szőttes. A minőség hiányát mennyiséggel pótolod. Sok, sok konyharuhával.
És így teszel: egy műanyag szitába konyharuhát fektetsz, és öntöd bele a fehér, darabos savót a gőzölgő lábosból, míg meg nem telik a szita. Vársz, hogy
csurogjon, mígnem a darabos fehér tejszerű massza tömege stabilizálódik. Akkor
összekötöd a vászon sarkait, és a szélét, tekersz rajta néhányat, csurogjon egy kicsit, majd gumival elszorítod. Kiviszed csöpögni, felakasztani… valahová.
– Kiakasztod, a teraszra, mosogató fölé, faágra, erkélyre, fürdőszobába, a szomszéd ajtajára, tetőre, egy halott lábujjára…
Szóval, csöpögnek, ott a vásznak, akárhol, és te megnyugodva karosszékbe
ülsz. Sört bontasz. Már csak várnod kell. Néha megnyomogathatod – két sör között –, tekerhetsz egy kicsit rajta.
Ha elfogyott a sör, és már nem csöpögnek, leakaszthatod őket, és egy jó nagy
vászonra (szakadt póló, pelenka, lepedő stb.) öntöd a konyharuhák tartalmát. És
akkor megszáll valami földöntúli öröm. Csodálkozva mosolyogsz az első metamorfózis varázsán. Tejből túró!!!

2005. augusztus

47

Az utcára rohansz, és ahogy a TV-ben láttad, fél térdre ereszkedsz, és az öklödet mozgatod, mint egy dugattyú.
– ÍÍÍgen! Túróóó!
Visszafutsz a lakásba. Fűszerek. Só, kevés bors, friss kapor. Mikor jól belekeverted, a nagy vásznat becsomagolod. Keresel egy szitát. Belerakod a csomagot, és a második nagyon fontos műveletet készíted elő. Préselni fogsz. Fontos, és
újabb izgalmakkal kecsegtet a súlyok kiválasztása. Először csak a fejed forgatod,
aztán járkálsz, nyúlkálsz, szobákat túrsz fel, udvart, várost; vonatra szállsz, és az
ablakból az alföld tengersíkját kémleled.
Egy terméskővel sietsz fel az emeletre. A szita alá egy tányért raksz, a szitába
a túrót, a túróra egy másik tányért, és rá a követ.
Megkezdődik a préselés. Csak várni kell.
Karosszék. Sör. Első nap. (A tányérra folyt savót néha kiöntöd a szita alól)
Második nap. Megnyomogatod. Még puha. Nem elég hatékony a préselés.
Nagyobb súly kell. Fejforgatás… és most tényleg csak fejforgatás; ennyi elég.
A szoba tele van könyvekkel. A vastagokat kémleled, és akkor a szemed megakad.
Fehér, vastag, és Esterházy.
– Bevezetés a szépirodalomba.
Hogyhogy ezt nem olvastad!? Szégyenkezel, majd megbékélsz, és lapozni kezded.
– Persze, persze, hiszen még önmagam is csak most kezdtem! – lapozol tovább, és örülsz. Jó, hogy rátaláltál. Még a nyáron elolvasod.
Elsőként rakod a kőre, gyengéden, talán még meg is simogatod. Aztán a súly
nagyságát még egy Faludyval, és egy szótárral biztosítod.
Karosszék. Sör. Harmadik nap.
Egyre kevesebb savót öntesz ki a tányérból, de a csomag puhasága még mindig aggasztó. Ez túró.
A könyvekre még könyvet, meg egy gyertyatartót.
Karosszék. Sör. Negyedik nap.
Reggel. A kő a földön, a könyvek szanaszét, a tányér törött. A csomag puha.
Állsz a szoba közepén. A szitát nézed, benne a csomaggal. Kiveszed a tányér
alól a tálcát, a szita alá rakod. A törött tányért összeszeded. Megtapogatod a csomagot. Puha.
Kezed ökölbe szorul, vicsorogsz, és két-három dugattyúmozgással a csomagba
öklözöl.
– Ííígen??? Túróóó???
A szita széttörik, a túrótömb cafatokban, a póló még szakadtabb.
Majd összeszedsz mindent, a törött szitát is, és a túrót a tálcára öntöd, majd
a konyhába mész. Megvacsorázol. Vajas kenyér kecsketúróval. A maradékot egy
nagy tálba rakod, és a hűtőbe teszed. Karosszékbe ülsz. Sör. Vársz.
Elhatározod, hogy még ma este elkezded olvasni Esterházy könyvét, Bevezetés a szépirodalomba. Hátha rátalálsz az erjesztőgombákra.

48

tiszatáj

IVAN SLAMNIG

Barbara
NIKO BÁ’ ESTVÉLI SÓDERE

Barbara fara fehér volt s széles,
Barbara igen kényes és fényes,
Barbara minden fekvésben szép,
Barbara, mint egy megfestett kép.
Meglásd, ha szemed elébe tárul
délcegen, nyalkán elől meg hátul,
megdobban szíved s repesve táncol,
mint könnyű csónak kikötve láncon.
Ez a hajó marha jó,
orra sudár, merész madár,
széles tatja, ha víz ringatja,
úgy kanyarog át az öblökön,
mint faros pincérlány az asztalközökön.
(Ó, Niko bá’, jó Niko bá’, hol van a mi Barbaránk?
Merre jár most, s számít-e a bajba ránk?)
Van-e még hajó, mi hozzá fogható,
s hozzánk hasonló vitorlaforgató,
van-e még szárazföld, s van-e még tenger,
s van-e még borocska, amit megihat az ember?
Minő viharokat éltem én át!
Mily villámokról gyújtottam gyertyát!
Hányszor fogadkoztam Szent Nicolausnak,
gyertyát veszek, hogyha partra úsznak
Barbara e tutti quanti in compagnia,
köszönet néked, istennek anyja.

2005. augusztus

49
Mily messzi tengerekre vetődtem!
Az egyik tej volt, ihattam bőven,
úszkált a sok-sok tengeri tehén,
megfejtük reggel, s vaj volt az ebéd.
A sárga tenger meg olyan, mint a citrom,
a vitaminhiányt azóta is bírom.
Fehér vitorla a fehér testen,
Barbara siklik, hajók közt isten,
lassú, mint a teknőc, fürge, mint a kobra,
aki csak ismeri, sose vágyik jobbra.
Vörös már a tenger, mint a szőlő nedve,
fedélzeten áll sok vén tengeri medve.
„Parone, hajónk bizton célba ér,
a tenger sűrű, zamatos bikavér.”
„Még egy hordót verjetek hát csapra”,
hangzik a kapitánynak parancsa.
„Barbara, ússzál, remek a tenger,
s valahol mindig jó kikötő vár.”
S ring, ring Barbara a vöröslő habon
mindegyre messzebb és már álmatagon,
e il naufragar xe dolce in questo mar.
MILOSEVITS PÉTER fordítása

50

tiszatáj

MURÁNYI RÓBERT

Az erdő óriása
Az erdő óriása valóban óriás volt: két méter nyolc centis magassága, mint hatalmas, súlyokat tartó ókori oszlop magasodott az átlagemberek fölé, járomcsontja
keretbe szorította széles arcát, amit a szabad levegőn töltött, napsütötte, cserzett
színe tett még karakteresebbé, mint egy űzött betyár megfesthetetlen arca, amire
az évek gondos kezei szobrászkodták legfontosabb szervét, a barázdákkal kalodába zárt, csillogó szemét. Bütykös, kéregkesztyűbe bújtatott kezén púposodtak
a fizikai munkától bőre alá préselődött erek, járása egy cirkuszban megöregedett
medve, és a szabadságát töltő tengerész cammogó járásának egyvelege volt, mozgását meghatározta az erdő, az ágak visszacsapódásaitól való állandó félelem, feszült felkészültség az erdőben megbúvó apró csapdákra.
Bujdosó Bálint az erdőben élt, az erdőből tartotta el magát, eggyé vált a fákkal, bokrokkal, az erdő varázslatos világában érezte otthon magát.
A falu vezetése és a helyi vadásztársaság megengedte számára, hogy az elhanyagolt erdészházban éljen, cserébe elvárták, hogy mezőőr, vadőr, erdész legyen egyszerre, mikor mit kívánt meg a vadásztársaság, a falu vezetősége. Vigyázott a veteményes kertekre, kukoricával beültetett földekre, télen feltöltötte a vadaknak kihelyezett etetőket, rendbe hozta a korhadt magasleseket, a valutával fizető nyugati vadászokat kalauzolta, semlegesítette a vadorzók telhetetlen, mohó
csapdáit.
Nélkülözhetetlenné vált a vadászok számára, akik még azt is elintézték neki,
hogy a fegyvertartáshoz szükséges, néhány hónapos tanfolyamot sem kellett elvégeznie, noha a saját készítésű, furfangos csapdáival eredményesen tudott volna
apróbb vadakat befogni, de a nagyvadak elejtéséhez nélkülözhetetlen volt a karcsú, golyós fegyver.
Szeretett vadászni, mint minden igazi vadász, ismerte a vadat, a vadászat varázsa a beteljesült győzelmet jelentette számára, azt a csipetnyi sikert, hogy legyőzte a mindig éber, saját közegében megbúvó, furfangos vadat, mikor golyója
célba talált, már magában temette a legyőzött állatot, tisztelettel vegyes szomorúsággal vette ki a füstölgő hüvelyt puskájából.
Mindig a cél, a szükség vezérelte, hiszen nem volt fizetése, jövedelmét, táplálékát is az erdő adta. A nagyobb testű vadak húsából eladott a környékbeli vendéglősöknek, de ösztönösen vigyázott arra, hogy nyílt titokként kezeljék felettesei. Magára főzött, ha megkérték nagyban is elkészítette az ízletesen fűszerezett

2005. augusztus

51

őzet, vaddisznót, amiből a vadászatok végén, az elfáradt társaság degeszre ette
magát, majd elvonultak valahová inni, mert az erdő óriása nem nézte jó szemmel, ha ittak is az úri-elvtársi puskások. Jellegzetes brummogásával jelezte, hogy
bárkinek belenyomja az arcvizes fejét a sistergő, pörkölttel teli kondérba, és
a szikkadt torkú vadászok zöme igen jól emlékezett arra a néhány évvel azelőtti
balesetre, mikor a pálinkától megszédült elvtársi vadász lehányta a frissen meszelt árnyékszéket. Bujdosó Bálint egyetlen ütéssel-suhintással biztosította, hogy
a megyei kórházban ne unatkozzon a baleseti sebész…
A hatvanas években járunk, ez volt az egyetlen (és utolsó) eset, amikor pengeélen táncolt, hogy elküldik házából, erdejéből. A meglegyintett vadász megyei
funkcionárius et. volt, így nehezen lehetett kimagyarázkodni a magasabb helyekről érkező telefonok előtt.
Mondták is neki, hogy csak mímelnie kellene az ivást, a vendégségbe járó vadászok sok mindent elintéznének neki, de ő csak brummogott valamit, jellegzetes, torkából jövő hangján közölte, hogy magára mos, főz, nincs szüksége semmire, az erdő megad neki mindent, amiből a magafajta élni tud.
A bugyborékoló válaszra, mint megzavart madarak, rebbentek szét a házacska
tornácán, sokan beszédhibásnak tartották, hallva a dörmögő, akadozó beszédét,
azt senki sem tudta, hogy az óriás életét behálózó gyermekkori betegség következménye a torkából kipréselt szavak érthetetlensége.
Hetente, kéthetente járt be a faluba, ahol megvette azt, amire a következő néhány napban szüksége volt: kenyeret, zsírt, szappant, amivel önmagát, és ruháit
is mosta, fűszereket, amiket nem tudott az erdőből beszerezni, majd megszárítani. Ilyenkor köszörültette meg késeit, alkalomadtán baltáit, fejszéit készíttette
fel a télre. A falusiak irigységbe csomagolt tisztelettel nézték, mikor végigcammogott az utcán. A tisztelet hatalmas termetének, az irigység bizonyára annak
volt betudható, hogy a falusiak közül sokan azt gondolták, viszonylagos kiváltságai révén hatalmas pénzeket zsebelhet be a vadhús eladásából.
Nem köszönt senkinek, őt sem üdvözölte senki. Mint egy láthatatlan, a fürkésző szemek által megtűrt kísértet, ballagott a vegyesbolt felé, az erdőben kifejlődött érzékeivel, hátában érezte az ablakok mögötti, kíváncsisággal megtűzdelt tekinteteket. Ennyi kapcsolata volt a világgal, amihez elsétált kényszerűségből, de
általában a világ ment hozzá, megzavarva az erdő hangjaiba burkolt, magányos
életét. Most is sietett vissza a fák közé épített, mások lustaságának következményeképpen omladozó házikójához, melynek minden szegletét, környékének tenyérnyi helyeit is úgy ismerte, mint parasztember az általa készített, évek óta
használt szerszámot. Várta engedelmes, keverék kutyájának csaholó örömét, akivel a másik által okozott zajokból, mozdulatokból is megértették egymást, viszonyukat az egymásrautaltság természetes szorítása tartotta össze, közöttük láthatatlan szálakat szőtt az idő mohó pókja, egyenrangú társakként tisztelték egy-

52

tiszatáj

mást, a kutyának nem engedelmeskednie kellett, hanem pótolnia az elfelejtett
ajtókon kiszökő meleg levegőt.
A régi erdészház hátsó szobáját átalakította műhellyé, és későn felfedezett
kézügyességét kihasználva, esténként madarakat, kisebb emlősöket preparált,
agancsokat főzött ki hófehérre, bőröket cserzett puhára. Annak ellenére, hogy
ezek a munkák komolyabb felszerelést, szerszámokat igényeltek volna, szépen
dolgozott, egyre gyakrabban kapott megrendelést, amiért számára értéket nem
hordozó bankókat kapott, valami sejtelmes megérzéssel gyűjtötte is a pénzt, mert
a körülötte zajló világból annyit azért megértett, hogy a pénz mozgatja. Éppen
ezért igyekezett olyan tárgyakra költeni fizetségét, estleges ajándékozásait, amik
nem képviseltek komoly, pénzben kifejezhető értéket.
Befelé forduló természete, sokszor nyers kinézete, stílusa ellenére volt egy
gyengéje, amit önmagában késve fedezett fel: kedvelte a gyerekeket, a kisembereket. Az erdőből ismert, anyjukat kísérgető kölykök kiszolgáltatottsága, sutasága
jutott eszébe róluk.
Nem ismerte szüleit, testvérre sem emlékezett, néha felvillantak gyermekkorának, fiatalságának kimerevített képei, sokszor szerette volna helyére tenni
magát a világban, de egyetlen papír kötődött hozzá, azt is egyáltalán nem önzetlen mentorai intézték, a megyei tanács illetékes szakembere szerezte meg anyakönyvi kivonatának másolatát, amiből következtetni lehetett, hogy az ország másik végén, a nyugati határ közelében született, és nőtt fel.
Egyéb adatokat az emlékeiben ásott alagutakból feltörő, elsárgult fényképek,
emlék-foszlányok jelentették, de néhány éve már nem ostromolta az idő által
betömött alagutakat, belenyugodott helyzetébe, nem hiányoztak neki sem ismerősök, sem rokonok.
Kutyája ugrándozott körülötte, sajátos nyelven beszélgettek, az évek folyamán
kialakult hangokkal, mozdulatokkal mesélték egymásnak az eltelt néhány óra
fontosabb történéseit, jeleikkel hangulatokat festettek, felidézték közös otthonuk
megvédésének ezerszer elismételt törvényeit.
Megetette kutyáját, maga is megebédelt egyszerű, de tiszta konyhájában,
majd a tegnap gyűjtött fűzfavesszőket kezdte előkészíteni, pucolgatni, mivel délutánra várta a falu általános iskolájának biológia szakos tanárnőjét, aki hoz magával néhány gyermeket, akik megnézik a kitömött állatokat, leveleket gyűjtenek.
A sajátos nyelvet beszélő erdei óriás tolmácsa a tanárnő volt, akit érdekes
módon mindig szívesen fogadott, megtűrt maga mellett.
Nem szerette a nőket, ha lehetett, az összegyűlt férfitársaságban elkerülte
a kétértelmű megjegyzéseket, vicceket. Egyszer megkérdezték tőle, hogy miért nem
hoz a házhoz asszonyt, miért nem szereti a nőket.
– Mert büdösek – válaszolta, noha senki sem az olcsó parfümök illatára gondolt ebből a válaszból.

2005. augusztus

53

A tanárnővel kilátogató gyermekek számára kisebb ajándékokat készített,
a délutáni látogatás végén, a látottaktól elbódult apróságoknak fűzfa sípokat osztogatott, majd az integető kisemberekkel megrakott mikrobusz az udvaron megkötött porszemeket felkavarva, kisebb felhőt varázsolt a legutóbbi esőzés utáni,
sárból született poros takaróból.
Bujdosó Bálint nem szerette az autókat, a motorizált világot. Poroltak, büdös
melléktermékük szennyezte a tiszta levegőt, zajuk elnyomta a rigók füttyös, utánozhatatlan csacsogását. A segítőkész favágóknak is annyit engedett meg, hogy
téli tüzelőjét előkészítsék, fejszéjével már magának vágta méretre a könnyen hasadó tölgyfa szeleteket. A délután hátralévő részét nőies, de mégis az erdőhöz
kötődő, hasznos munkával töltötte: az elmúlt héten begyűjtött csipkéből, szederből lekvárt főzött, majd a néhány napos esőzés után szedett gombát vagdosta csíkokra, hogy a padláson megszárítsa, és a rövidebb nappalokat szülő hónapokban
felhasználhassa, ízesíthesse ebédjeit, vagy későre csúszó vacsoráit. Élvezte ezeket
a sokszor monoton, mások által egyáltalán nem férfinak való munkákat, hiszen
természetes közegének, az erdőnek termékeit, hasznosítható kincseit dolgozta
fel, olvasztotta elkövetkező hónapjaiba.
A preperálás igazi szezonja a tél volt, a hím madarak télen színesedtek meg
varázslatosan, a kisebb emlősök bőre könnyebben volt nyúzható, a kikészítési fázisok közötti időt a mínuszok természetesen konzerválták, így Bujdosó Bálint
a télen ölébe hulló szabad időt szűk kis műhelyében töltötte. A kinti munkáival,
kötelezettségeivel, a téli napjai is reggeltől-estig tartottak…
Most, a nyár derekán, mint a kétkezi parasztemberek, a hosszúra nyúlt nappalokból próbált elcsenni annyit, mit dolga megkövetelt.
Mégis ráesteledett a világ, noha néhány éve az erdészet kivezette a villanyt
a házba, de ritkán kapcsolta fel a sárgás fényt árasztó világítást. Kiült az alföldi
házakat utánzó tornácra, hogy hallhassa az erdő csendjét, ami valójában apró neszek, zizzenések komponálatlan muzsikája volt. Az erdő észrevehetetlen, sötét
csendbe burkolt zajait, amit csak ő tudott felismerni, aki tudta, hogy a bokrok
alján, a fák ölelte sötétben, a haraszttengerré merevedett, lehullott levelek alatt
milyen állatok, rovarok bújnak meg, mivel okozzák a rejtelmes muzsikát.
Az esti zajoknál, az éjszaka zenéjétől jobban szerette az ébredező erdő hangjait, bőven volt alkalma hallgatni a természet harmatillatú ásítását, mivel barangolásai során gyakran aludt a szabad ég alatt.
Még egy órányit üldögélt a tornácon, gondolattalansága merülve, hallgatta az
éjszakai vadászatra induló sün avarban araszoló neszeit, a bokrok tövében megbúvó éjszakai állatok készülődését az élelem megszerzésének ezerévnyi rituáléjára. Mint kivégzés előtt álló hithű forradalmár, az erdő megadta magát az éjszakának. Felkapcsolta a kinti világítást, vizet húzott a pedánsan letakart kútból,
a tornác végéből az udvarra vitte a keretbe bújtatott lavórt, pereméig megtöltötte

54

tiszatáj

vízzel, alaposan beszappanozta testét, megmosdott, majd szárazra törülte szálkás, inakkal összefogott izmait.
Lefeküdt, de nem tudott aludni, csak a feketére mázolt éjszakát bámulta, valami furcsa előjelét érezte a másnapi eseményeknek, vakok kifinomult érzékével
sejtett meg valamit, ami csak sejtelem maradt az egyedüllét sötét szobájában.
Hajnalban felkelt, lemosta magáról a megfogalmazhatatlan éjszaka vízióit, és
elkezdte hétköznapnak induló, különleges napját. Délelőtt körbejárta a társaság
területén felállított téli etetőket, hogy megnézze, hányat kell kijavítani, megerősíteni a hosszúnak ígérkező téli hónapokra. A majdnem húsz kilométernyi gyaloglás megéheztette, kotyvasztott magának egy kisebb kondérnyi ebédet, aminek
javát a körülötte ugráló kutyája habzsolt be, majd kiült a tornácra, saját készítésű, bodzából készített szörpöt iszogatott a zsíros ebédre, primitív kis dallamot
dudorászott magában.
Elégedett volt az élettel. Ezt az ebéd utáni, kiegyensúlyozott állapotot a falu
felől érkező, porfelhőbe burkolódzó, mégis csendesen járó motorral hajtott autó
nem várt megjelenése zavarta meg. Az erdő óriása nem értett az autókhoz, nem
is érdekelték korunk négykerekű szimbólumai, de később megtudva, ezt az autót
megbámulta az egész falu. A legmodernebb típusú Opel krómozott felületein
bukdácsolt a napsugár, pirosra festett karosszériája, mint a motorizált világ oltára előtti áldozat kiömlő piros vére, virított az utakon, flegmán elsuhanva, lassabban gördülő, öregebb társai mellett. Az ásott kúttól néhány méterre megállt
az országutak látomása, ajtói nesztelenül nyíltak, majd kiszállt egy divatosan öltözött férfi, a másik oldalról egy tízéves forma kisfiú.
Bujdosó Bálint már fogalmazta magában a könnyen kimondható szavakat,
amikkel elzavarja a piros autót, hívatlan utasait, de az autóból kiszálló férfi megelőzte. – Hát mi van veled, Te medve? – Ugye nem ismersz meg? – kérdezte
őszintének látszó mosollyal.
– Hány éve is, hogy nem láttuk egymást? –
– Ki maga…dörmögte sérült torkából az erdő megtermett őrzője.
– Hát én vagyok az öcséd, a Péter!– kiáltotta a jólöltözött.
Bujdosó Bálint fejében robbant valami, mint a régebbi fényképezőgépek vakító, mindent beterítő vakuja, majd emlékeit nehezen összekötő fejében pörgött
vissza a képlékeny idő, arcok villantak fel abban a galériában, ahová már nem
akart bemenni. Erősen koncentrált, odafigyelt valamire, amit már régen eltemetett magában. Gyermekkora megőrzött fényképei hívódtak elő tudatában, illatok,
ízek, összepréselődött történetek pörögtek le, szemüveget soha nem látott retinája előtt, valamit pótolni szeretett volna néhány másodperc alatt, de annak is
örült, hogy a tejesüveg sejtelmes, torz tisztaságával is, de emlékezett valamire.
– Te vagy a testvérem… – suttogta meglepően tisztán, megpróbálta visszazökkenteni magát az általa felépített, elfogadott világba.

2005. augusztus

55

– Nekem nincs is testvérem… motyogta maga elé bámulva, majd öccse hozzálépett, és szemébe nézve, tagoltan ezt mondta: – Hát ki hívott téged mindig
úgy, hogy medve? – Te vagy a Péter, a Peti mondta… – bugyborékolta alig hallhatóan, némán
nézte a földet, a hatalmas emberben robbant valami, megrázkódott, kezeivel
homlokát nyomkodta, fejét melléhez próbálta préselni.
Vállait rázta a belülről feltörő, néma sírás, mintha tartanák oldalról, lassan
leült a cementhiányos lépcsőfokok legmagasabbjára, össze is kuporodott, öccse
átfogta vállát, és beszélgetni kezdtek, ami annyira egyoldalú volt, mint az óriás
minden kapcsolata a számára idegen külvilággal.
Estig beszélgettek, Péter öccse nosztalgiázó, plasztikusan előadott történetei
megolvasztották az elméjében megfagyott tavacskákat, amikben konzerválódott
gyermekkora története, a felejthetetlen illatok, szülei elmosódott arca, apjának
jellegzetes szavai, mozdulatai. Egyszerre volt számára újra megjelenő élmény, és
elviselhetetlen fájdalom.
A kisfiú öccse fia volt, aki csak sejtette ennek a találkozásnak drámáját, egyben nagyszerűségét. Gyorsan megkedvelték egymást az erdőben megtalált nagybácsival, aki estére főzött egy kondérnyi pörköltet, majd unokaöccse legnagyobb
örömére felverte sátrát az udvaron, öccsének a házban ágyazott. Évekkel ezelőtt
csinált ilyesmit, most hatványozott boldogsággal töltötte el, hogy megvendégelheti az elkényelmesedett városlakókat, csak most nem brummogott cinikusan,
a régen elfelejtett érzelmek indái mozgatták bütykös ujjait…
Öccséék néhány napig maradtak, nagyokat beszélgettek, bejárták birodalmát,
talán beszéde is tisztább lett, ahogy magyarázott a „kisembernek”, (így nevezte el
unokaöccsét). Öccse homályosodó szemüvegét törölgette, mikor látta, hogy az
óriás ujját marokra fogó kisfia felnézett nagybátyjára, aki másik kezével artikulálva magyarázott, és beszélt, beszélt – talán ennyit – és így még soha senkinek.
Öccséék elutaztak, de abban maradtak, hogy ősszel még néhány napra eljön
a kisember.
Aztán minden maradt a régi, folytatódott az egyhangú, maga által irányított
élete, amit öccséék felbukkanása óta már egészen más értékrendek határoztak
meg, más célok irányítottak.
Gyermeteg módon számlálta a heteket, hónapokat, naptárakat böngészve
számolta vissza az öccsével megbeszélt látogatási időpontokat, amelyek rejtett
jeles ünnepekké váltak számára. A külvilág előtt sikerült titkolnia érzéseit, talán
a mindig kíváncsi postásnak tűnt fel az a kirívó dolog, hogy kéthetente levelet
kézbesített az erdei óriásnak, amit vélhetőleg egy kisfiú címzett meg…

56

tiszatáj

KOLLÁR ÁRPÁD

assisi light
a templomfal lassan
felszippantja a madarakat,
áttetsző libegésük
szomjazza a freskó.
kontúrjaik csipkézik még
a turistacsoszogást,
de a tejüveg tollak,
akár a szikvízbuborék,
már tűnőben.
daróc-szín pupillákat
tágít a pergő vakolat,
és a szelíd tenyerek
körül mélyen átüt a
békalencsés kutak zöldje.
alá kellene bukni végre a
daróckezek között a képbe,
eltűnni a madarakkal,
mintha nyálkás kutakba
fúlva öntudatlanul.
tovább csoszog mégis
egy képpel a megváltás,
a haladás nevében
odább tessékel
isten szolgája,
a furioso teremőr.
oh yes, only five euro boy!

2005. augusztus

57
− marad hát a kapuk
előtti zsibvásár,
az olcsó remény,
hogy egy zsebre
vágott giotto
repróval is mindezt
megúszhatom talán.

balkánaán express
akár nemlét torkán charon-ladik
bukik alá velünk a sínbusz*
oda hol most a boldogság lakik
[legalább is fészket rakni indul]
regélik rajta hogy az odaát
ma kólalével folyó kánaán
levette ócska balkán zubbonyát
és szellőzi a naftalin szagát
konzerv-belében világutazók
megannyi vasárnapi emigráns
s a puha csempész-fenekek alól
kivillannak a kemény pálinkák
vár európa új honfoglalás
bőgnek bölcsen e szamárorgián
de szózat helyett jobban hatnak ám
a hideg ellen elő s utó piák
repeszt negyvennel két nemlét között
a határzónán rozoga express

*

sínbusz: közép európa legfurább és legrozogább vasúti járgánya. szabadka és szeged közti járatán
főként csempészek és diákok ingáznak.

58

tiszatáj
hol minden bőrbe csempész költözött
s magát rejti ha már mást nem rejthet
a legfőbb vámosnál nem lebukni
[nem tudja senki mi a tuti tipp]
de egyre megy hol lapul a zug kincs
lelkünk mely már rég nem duty free

cantio mikhael de sabatkka*
olvaslak deák, írástudó,
míg vakít nikkellámpák fénye.
turkállak akár belet a jós:
kérdésemre (meg)felelnél-e?
a város, városunk milyen volt,
mi fazonja, színe, illata?
mint szégyenlős gyerkőc lesem, hogy
por lepte-e akkor a falat,
vagy átüt néha rajta rozsda
színnel egy-egy graffiti,
mit történelmeinknek roncsa
fúj fel éjjelente, a piti?
horvát pap bán reklámtollnoka,
mond, a faragatlan bácskai
kupában hogyan bugyogott a
boros multi(kulti) vitamin?
s a határ? − határ ma mindenütt,
randa fekélyek az úr farán,

*

Szabadkay Mihály: Beriszló Péter veszprémi püspök és horvát bán íródeákja lehetett. Egyetlen
fennmaradt versében a Cantio Petri Berislo-ban (1515) a török veszélyre figyelmeztet.

2005. augusztus

59
mit uralkodás nevű revük,
és hitviták korbácsa rág.
boncolgatom végvár dalod ma,
mintha kor helyett az kór adat,
hogy kitúrjam mi változott, ha
semmi sem az ákácok alatt.
mint hullajtott kenyér karéjra,
hogy futott az észre itt penész?
talán a spóra ott volt, és ma
mégis meglepő a szétesés.
a korzó, torz szók, s a nyolcadik
rohambrigád iskola fala
idegenként rám miért sandít,
ha az otthon már nem a haza?
és felnyávog benn a koravén,
hogy össze tudod-e rakni még
a libalegelő rőt füvét,
noha ragacs agyag fedi rég...
ennyi elég. − sok is belőle
[deákom is régen elpihent],
dézsájából kiforrt a lőre,
megírva már rég a happy end.
csak álnok poétai csellel
bóklászok mégis a név okán
kedves költőm döcögő verse,
a durva végvári hang nyomán.
dalom sivár türelmi zóna,
hol a múzsa petyhüdt valagát
riszálja, és bűzlik a hónalja. nem sok kuncsaft szaladgál
utána, s ki blúz alatt turkál,
leleplezi cselét egyhamar:

60

tiszatáj
mi mell helyett kushad, az push up.
benne dohos bestia kapar,
kapar magának nagy cupákot
nosztalgia fedőnév alatt,
míg nyálas szájjal azon csámcsog,
vénájába döf a bolha had.
ám ha emlék-bűzben is, megzördül
zsebeimben néhány fabatka,
s mint tót törött korsót belőlük
fércellek majd össze szabadka.

SIMAI MIHÁLY

HETVENÉVES

OLASZ SÁNDOR

A létezés túloldala
TÉZISEK A HETVENÉVES S IMAI M IHÁLY ÚJABB VERSEINEK ÉRTELMEZÉSÉHEZ

Sokáig azt hittük, a kortárs irodalomban egyre kevesebb azoknak a műveknek a száma,
melyekben a végső kérdések (élet–halál) a léttel való számvetést meghatározó alaptényként, ilyen tartalmú gondolati-érzelmi alapélményként vannak jelen. Úgy tűnt, még kevesebb azoknak a műveknek a száma, melyek a léttel és nem-léttel való szembesülés erőfeszítését és atmoszféráját sugallják. Simai Mihály az utóbbi másfél évtizedben – némi
föllengzéssel szólva – jelentős „ontológiai”, „metafizikai”, „transzcendens” lírát művel.
Ennek a metafizikai érdeklődésnek a jelei már a Fényörvények kötetben (1997) fölbukkantak. A szemléleti és poétikai váltás a 2003-as jel/ölhetetlen jel/ölhetőben és a most
megjelent Az eltévedt világítótoronyban ért be igazán.
A létben „önmagát kereső lélek” ebben a két kötetben három domináns szerepet, magatartást alakított ki. A versek ezek változatai, modulációi, egymásba játszásai. Az első
költői magatartás a mámoros életigenléssel és életteljességgel próbálja legyőzni a semmit,
a totális ürességet. Nagybetűs Élet- és Szépségkultusz ez. A mindkét kötetben olvasható
Valaki mindent elszeret szinte mámoros szárnyalással, halmozásokon, gondolatritmuson
lendülve tesz hitet az élet szépségéről és fenyegetettségéről. Egyik új versében is ezért
idézi Hamvas Bélát: „Az élet nem hatvan, hetven, nyolcvan év, hanem örök létezés, és nem
úgy kell élni, hogy az ember a végén megsemmisül, hanem úgy, hogy még ha akarna, se
tudna megsemmisülni.” A másik csoportja a verseknek a múltunkba süllyedt, tudatunktól
elfeledett világba, a gyermek- és ifjúkor védettségébe lép át, az édesanya, a „helyettes
szent szűz” alakját idézi. (karácsony szombatján, Medgyesegyháza, Ketten meseegyháziak, Gyulai tabló) Hol van, hova lett, ami eltűnt, ami elmúlt? A költészet örök toposza
ez. Az Ubi sunt? kérdése mindig a mulandóságot, következésképpen kissé a hiábavalóságot jeleníti meg. Hiszen a válasz kimondatlanul is az, hogy eltűnt, elpusztult, nincs és nem
is lesz soha. A harmadik körbe olyan versek tartoznak, melyek szerzője mintha már
megismerte volna a megismerhetetlent, megélte volna a megélhetetlent. Mintha átbukott
volna a létezés túloldalára. Megrendítő verse, a legeslegvégül tanúskodik erről:
lesöpröm magamról a havat
lesöpröm magamról a kabátot az inget
lesöpröm magamról a húst lesöpröm
vörös szikráit a vérnek lesöpröm magamról a csontot is
mind mind a fehér mészfelhőket
lesöpröm magamról az emlékeket

62

tiszatáj
le a szépséget le az ocsmányságot az iszonyt a bűnt, a gyönyört
lesöpröm magamról teljes magamat
– s legeslegvégül a megmaradt
ezüst rezgést
e ronthatatlan szálat
fölajánlom az asztrál szél fuvalmának
Uram hogy végre megtaláljalak

Isten felé tartó út volna ez? Ha a mögöttünk álló évszázad irodalmára vetünk pillantást, látjuk, a nagy művek vagy az Istennel való birkózásból vagy az Istenhiány döbbenetéből építkeznek. Isten léte vagy hiánya, az irgalomvárás vagy a kegyelemből kirekesztettség, úgy tűnik, Simai Mihályra is súlyos terhet ró. Túl mindenen (hangokon, csöndeken,
„szenvedésdúlta földeken”, éjeken, kéjeken, „rejtelemfényű bérceken”, színeken, kínokon,
könnyeken, „túl a túlon és / túl az innenen / túl a semmivé /foszló mindenen „) vajon híve, vár-e valaki? Ez az a pont, ahol hívő, nem hívő valamit érteni szeretne a világból. Hiszen a mindenség keletkezéséről, sorsáról elfogadható feltételezést nem ismerünk. Legföljebb egy mindent tervező-elrendező intellektus létét, mely katekizálható tételekkel
megközelíthetetlen. A talányok tornya című vers ezeket a végső titkokat faggatja makacs
kérdéseivel. Tanulságos Simai Mihály verseit úgy is olvasni, hogy ez a tájékozódás miként
alakítja át a versek képanyagát. Tejút, végtelen, „galaxis-méhrajok”, „egyetemes örvény”
kozmikus képei mindig valami túlival kötnek össze bennünket.
A vér és hó című versben szerepel a kapaszkodom szó, melynek sokféle értelme lehet.
Most kettővel elégedjünk meg. Simai Mihály újabb versei a személyiség osztódásának,
széthullásának idején is a fogózókat keresik. A keresztény jelképek mellett a keleti filozófiák létértelmezése is kapaszkodó. (A jelenség nem új, minthogy a magyar irodalom két
háború közötti útkeresése, Szabó Lőrinc, Weöres, Hamvas, Várkonyi, sőt a buddhista regényt író Tamási Áron szellemi útbejárása előzményként tartható számon.) A materiálison, a mindennapokba zárt ember egyediségén túl fölfedezni a szellemit, az egyetemest,
Hamvassal szólva a „kis én” helyett a „nagy ént”, az élet helyett a létezést – ez a szándék
vezeti Simai Mihályt is.
Az olvasók nagyobb része bizonyára úgy tekint ezekre a versekre, mint egy önmagán,
saját kétségbeesett helyzetén fölülemelkedő lélek megnyilatkozásaira. Ám nem lehet kizárólag az eredményt, a nyugalmat érzékelni az odavezető út szenvedései nélkül. A pánik,
a félelem nélkül aligha érzékelhető a megteremtett harmónia. Mi ad erőt neki, hogy teljesen ne rendüljön meg? Ha megrendül, azonnal érvényét veszti a szó. Márpedig ezek a versek éppen annak a tudatára támaszkodnak (itt a második kapaszkodó), hogy gazdag, sokjelentésű szavakkal mégis csak megnevezhető a megnevezhetetlen. Egy nagy lírai tradíció
továbbélésének vagyunk tanúi. Ez a hagyomány indul a romantikával, s folytatódik a 20.
században olyanokkal, mint József Attila („egy kit a szó néven szólít”), Weöres Sándor
(„fogd el a lélek árján fénylő forró igéket”) Pilinszky János (az Apokrif tanúsága szerint
tudja „nevét az árvaságnak”) vagy Nagy László („íme testet ölthet az ige”). A „jelölhetetlen”
„jelölhetővé” tétele gyötrelmes folyamat, mert éppen nem az egyértelműséggel, „a könnyen
mondhatóval” jár együtt. Hiszen a nagy dolgokhoz, a mindenséghez hasonlóan „a belső
végtelen” is „jelölhetetlen és megfoghatatlan” (meditáció), s ritka pillanat, amikor „már-

2005. augusztus

63

már megszólalt a kimondhatatlan” (Februári virágének). „Valaki mindent elszólít, / amit
a szavam megszólít” – írja a Valaki mindent elszeretben. Jelölés és jelölhetetlenség dilemmája, ellentéte azonban nem a nyelvbe vetett bizalom megingásához vezet. Simai Mihály rendületlenül folytat egy, akár „nyugatosnak” is nevezhető hagyományt, amelybe
természetesen újabb hangzások is vegyülnek. A játékra és groteszkre a legújabb kötet
nyitó, beavatás című verse is példa lehet: „Isten üzenetrögzítője / a teremtés / egy-egy
világév-pillanatra bekapcsol és / kijelzi a jel/ölhetetlent”.
Az eltévedt világítótorony mély- és sokértelmű vers- és kötetcím. „vad szigettengeren
még szétkiáltja fényét / az eltévedt világítótorony”. Az irodalom, a kultúra megváltozott
helyzetére éppúgy vonatkozhat, mint a humánum utolsó jelzéseire. Vagy talán mi ringatjuk magunkat abban a tévhitben, hogy változatlanul nagy, kultúrateremtő világban élünk.
Meglehet, jóféle 21. századi „donquijotizmus” ez is.
Márai Sándor írja: vannak „pillanatok, mikor olyan csend lesz – bennünk és körülöttünk – hogy a világ szerkezetének titkos ketyegését véljük hallani”. A versírás és -olvasás
pillanatai is ilyenek. Ezért kell – nagy igazság van ebben, Miska! – hogy „a Létnek álma”
„verssel, zenével, fénnyel, / szerelemmel megszenteltessék.” (Mióta tested lett a Fény) Ám
ehhez – visszafordító ráolvasás című versed idézve – az is szükséges, hogy legföljebb
csak ugrasd a Szent-Mihály-lovat. Isten éltessen!

66

tiszatáj

SILAY F ERENC

Figyelmeztesd a fekete rigót
Simai Mihály 70. születésnapjára

Figyelmeztesd a fekete rigót
Nincs tavasz és nincsen ősz
Csak kiégett nyár és ólom gőz
Csak kietlen tél télben tél
Míg ember s barom szelídül
Hazád felett nincsen fedél.
Figyelmeztesd a fekete rigót
Ha télben nyárban anyád sírján dalol
A fagy keblén a hazug hold alól
Szóljon az üzenet anyatej melegen
Lelkünket szétmarja a kor koromja
Nemzetünkért mért nem szólunk elegen.
Figyelmeztesd a fekete rigót
Ha sorsát ember sorsra váltja
A sánta lónak a hamis kutyának is van ára
Nálunk a jó a rossz mint búza kéve
Tavaszi és őszi Hold omláskor
Újszülött csecsemők utcára kitéve.
Figyelmeztesd a fekete rigót
Ha ember után költő akar lenni
Hajnali fényt csillag kútból merni
Óvni az Istent szeretni a legparányibb férget
Szívet adni a Halálnak
S emberként nem félni ha az élet eléget.
Figyelmeztesd a fekete rigót
Nincs tavasz és nincsen ősz
Csak kiégett nyár csak kietlen tél
Ötven felett az ember már önmagától is fél
Hetven felett ha ősz fejedet sírni látod
Más hordja tavaszi és őszi kabátod
Figyelmeztesd a fekete rigót.

Örökség
MURÁDIN J ENŐ

Buday György a szülőföld emlékezetében
Éppen nyolcvan éve távozott végleg Kolozsvárról, a szülővárosából, és születésének közelgő centenáriuma is indokolná a reá való emlékezést. De kell-e vajon külön „indoklás”
erre? Szívem szerint elhagynám a bevezető mondatot, hiszen régóta nyilvánvaló, hogy Buday György (1907–1990) még életében a 20. századi grafikai művészetek élvonalába emelkedett.
Alkotásainak szellemi forrásai Erdélyhez kapcsolják, de magáénak vallja Magyarország és ugyanúgy az angol szigetország, ahol hosszú élete folyamán páratlan termékenységgel dolgozott. Kisajátító méricskélések helyett pontosabb a megítélése, ha egyszerűbben európai rangú alkotónak tekintjük őt, kinek munkássága határokon átívelve gazdagította kora művészetét.
Ifjúságának életre elkísérő élménye az erdélyi táj és erdélyi emberek. Olyan szellemi
körben nevelkedett, mely eleve a szülőföld kultúrájának megbecsülésére és szeretetére vezette rá. Apja, a régész Buday Árpád, fia születésének évében tért haza bécsi tanulmányútjáról, hogy frissen szerzett doktori képesítésével az Erdélyi Múzeum-Egyesület munkájába kapcsolódjék be. Nemsokára elkezdődtek a végtelen utazások, a régészeti terepbejárások. Ezekre az apa nem egyszer magával vitte a nyiladozó értelmű gyermeket. Ott volt
a kiterjedt rokonság is, ahova nyaranként vakációzni hívták. Buday Árpád régészt szeretett volna a fiából is nevelni, és ellenezte gimnazista korú gyermekének már megnyilatkozó művészi ambícióit, ám a közös kirándulások emléke kitörölhetetlen maradt. Ha az
apát a régmúlt korok kultúrája érdekelte, a fiút a népélet valósága kötötte le, a rajzokban
is megfogható táj varázsa. Mindezek nélkül nem is érthető, hogyan elevenedhetett meg ez
a világ Buday ballada- és népmese illusztrációiban – Erdélytől távol és sok évvel később.
„Gyermekkoromban – vallotta –, ha Kolozsvárt éltünk is, többször bejártam egész Erdélyt, és a nyarak legnagyobb részét a Székelyföldön töltöttem. Nagy volt a rokonság, sok
a barátom, sokfelé hívtak s én sokfelé mentem. Akkor tanultam megismerni a népet.
S közben folyton rajzoltam…”1
A legközvetlenebb baráti kör, a Buday számára mindig fontos közösség az iskolai-gimnáziumi években állandósult. Az ott szövődött kapcsolatok sem szakadtak meg,
mint ezt levelezése is meggyőzően bizonyítja.
Tanulmányait Buday az érettségi előtti évig a kolozsvári református kollégiumban végezte. A város elit iskolája volt ez az intézmény. Színvonalát azután is sikerült megtartania, hogy az államhatalmi változás a korlátozások egész sorával nehezítette a magyar iskolák működését. A kollégium igazgatója továbbra is a szépirodalom és kritika iránti von1

Sz. Weress Jolán: A székely népballadák mesterillusztrátora pályafutásáról beszél. Ellenzék,
1935. október 27. 6.

68

tiszatáj

zódásairól ismert Kovács Dezső maradt, az iskolai könyvtár őre dr. Csűry Bálint, a nagynevű nyelvész, az iskolai kirándulásokat ösztönző természettudós-geológus dr. Tulogdy
János volt. Még a meghívott vendégtanárok is, akár románok, akár magyarok, a kor magas képzettségű értelmiségi köreiből kerültek ki (Constantin Daicoviciu, Ion Muşlea,
Buday Árpád). Az elemi, majd gimnáziumi éveket a kollégiumban végző Buday osztálytársai között az értesítők [Kolozsvári] Grandpierre Emilt, Kováts Józsefet és Wass Albertet
említik. Iskolatársa és legközelebbi barátja az 1921-ben érettségizett Jancsó Béla (1903–
1967) volt, aki a Gyulai Pál Önképzőkör vezetőjeként a kollégisták Remény című lapját
szerkesztette. E diáklapnak lett szerkesztőbizottsági tagja és munkatársa Buday György.
De még ezt megelőzően, 1922-ben maga is megpróbálkozott kollégiumi diáklap kiadásával. Haladjunk címmel szerkesztett lapja, melynek címoldalát saját rajzával, a Bethlenbástyáról rajzolt képpel illusztrálta, mindössze két számot ért meg. Mint a lap bevezetője
igazolja, komoly és átgondolt tervet készített. „Művészet rovatunkban írta – az erdélyi
festők és szobrászok iránt óhajtjuk legalább az ifjúság körében az érdeklődést felkelteni.”2.
Ha lehettek is irodalmi ambíciói, mint minden korok fiataljainak, ami igazán közel állott
hozzá, az nem az írás, hanem a rajz, a képi kifejezés eszköze volt. Az 1921/22-es tanév
nyomtatott kollégiumi értesítője szerint „előmeneteléért és rajzaiért” kapott év végi kitüntetést.3
Mint életrajzok elmaradhatatlan motívuma, fölbukkan Buday pályáján is egy nagylelkű, segítőkész rajztanár, aki fölismeri növendéke tehetségét és iskolán kívüli tanítója,
bátorítója lesz. Ilyen mentora volt a kollégiumban Deák István (1878–1966), a rajz oktatója és a rajzszertár őre. Habár nevére már csak kevesen emlékeznek, föl kell idéznünk
alakját és személyiségét, mert Buday is mindvégig hálás szeretettel tartotta számon őt.
A nyíregyházi születésű Deák István Székely Bertalan tanítványa volt a budapesti Mintarajziskolában. Azután került Kolozsvárra, 1903-ban, hogy Török István a református kollégium akkori igazgatója (és a kollégium történetéről írt háromkötetes mű szerzője) a gimnázium rajztanárának hívta meg. Elvette Török István leányát, Sárát, és véglegesen
kolozsvári polgár lett. (Hamvai a Házsongárdi temetőben nyugszanak.) Aprólékos kidolgozottságú képeiből több kiállítást a kollégium épületében szervezett. Buday György így emlékezett rá: „Deák István – virágoskertek finom akvarellistája – magánórákat is adott
nekem, de ezen túl is rendszeresen hívott, hogy menjek vele skiccelni.”4
A gimnáziumi évek vége felé Buday már rendszeresen rajzolt, komolyan dolgozott és
más tanárokhoz, kolozsvári festőkhöz is el-eljárt. Véleményüket kérte ki, gyakorlati és elméleti eligazítást kapott tőlük. Közöttük volt a nagybányai tanulmányokat is végzett rajztanár, Daday Gerő (1890–1979), Manz Albert (?), az erdélyi múzeum rajzolója és Meczner
Lajos (1890–1962).
A festőpályán indult, majd építészként és műemlék-restaurátorként működő Meczner
Lajos 1921-től dolgozott pár évig Kolozsváron. Münchenben és Párizsban végzett művészeti tanulmányok után jött Erdélybe, és a húszas évek derekáig kiállítások sorát rendezte
Kolozsváron, Nagyváradon, Aradon, Temesváron. A portréfestés megélhetését biztosította
e korai években, de érdekesebbek a tájképei voltak. Ezeket ugyanis a naturalisztikus és
2
3
4

Gaál György: Diáklapok másfélszáz éve. Korunk Évkönyv, 1974. 269–281 [276]
A kolozsvári református kollégium értesítője az 1921/22. iskolai évről. Cluj–Kolozsvár, 1923. 18.
Buday György fametszetei. Budapest, 1970.

2005. augusztus

69

impresszionista látásmódtól távolodva az avantgárd művészeteket, mindenekelőtt expresszionista hatásokat asszimilálva alkotta meg. Meczner az 1922-es év végén szervezte
meg bemutatkozó kiállítását a Vármegyeház kistermében. Erről érdekes módon, már csak
a szomszédság kedvéért is, a képzőművészeti eseményekkel különben nem foglalkozó dr.
Buday Árpád írt hosszabb méltatást.5 Buday György apja ugyanis családjával együtt a Petőfi utcából átköltözött az óvári nagy múzeumépületbe, a Bástya utcába, ugyanoda, ahol
munkahelye is volt.6 A környezetváltozás különösen ösztönzőnek bizonyult a művészálmokat melengető Buday György számára. Az emeleten működő felülvilágításos ikerműteremben, ahol korábban is dolgoztak művészek, számára ismeretlen varázslatok történtek. Meczner és Daday, a két festő ott rendezkedett be, és a fiatal Buday közvetlen közelből figyelhette meg, hogyan készül a kép, miként transzponálódik a vászonra a látvány.
Bejáratos lett mindkettejük műtermébe, és emlékezete szerint Daday Gerőnél látta először
a Der Blaue Reiter kiadványait, Kandinszkij és más német expresszionista művészek reprodukcióit, valamint Mattis Teutsch néhány linóleummetszetét. Mindemellett inkább
a festészetében nyitottabb szemléletű Meczner lehetett az, akinek útbaigazításai a legnagyobb hasznára váltak.
Buday György mappáiban már kiállítható rajzok sokasodnak. Még kolozsvári éveiben
próbálkozott először sokszorosított grafikával. Igaz, nem fametszettel, mely technikának
később életre szólóan elkötelezettje lett, hanem linóleummetszéssel. Sokatmondó mozzanat, hogy a kollégium Gyulai Pál Önképzőkörében lelkesülve beszélt Kós Károly metszeteiről. Az ott elhangzott szöveg nyomtatásban is megjelent az Ifjú Erdély hasábjain.7
Ilyen előzmények után szervezte meg önálló tárlatát, mindössze tizenhét éves korában.
Buday, kinek élete során jószerint nem voltak egyéni kiállításai, a későbbiekben is gyakran
emlegette ezt a pályája prelúdiumának számító bemutatkozást. Búcsúja volt ez a kollégiumtól és egyben Kolozsvártól is.
A református kollégium két földszinti termében 1924. július elejétől tekinthették meg
az érdeklődők a kiállításra szánt szén- és ceruzarajzokat, krétarajzokat és a hozzájuk társított néhány linóleummetszetet. Az esemény nagyobb figyelmet kapott, mint általában az
ilyen jelentkezések. Szokatlan volt a kiállító fiatalsága, és híre ment rajzai modernségének,
újszerűségének is. Korabeli lapokban négy írás foglalkozik vele, köztük Jancsó Béla ráérző
elemzése. Mindezeken túl a kiállítás rekonstrukcióját az a szerencsés körülmény segíti,
hogy a sajtóban elég jó minőségű reprodukcióban tíznél több rajza jelent meg. Eredeti mű
ez ideig nem bukkant föl, jóllehet munkáiból már a tárlaton többet megvásároltak.8
A rajzok, ahogyan reprodukciókon láthatók (Vasárnapi Újság, Pásztortűz) igen változatos, sokféle stílusbeli igazodást mutatnak. A természeti tájak között több képen impresszionisztikus megoldásokra törekedett. Vízrehajló lombok, lenge fák (Az Olt), erdős
5
6
7
8

Dr. Buday Árpád: Meczner Lajos képkiállítása. Ellenzék, 1922. november 23. 2–3.
Buday Árpád és családja előbb a Petőfi utca 11. szám alatt lakott, majd a Bástya utca 2. szám alá
költöztek át.
Buday György: Kós Károly az erdélyi képzőművészetben. Ifjú Erdély, 1924. II. évf. 10. sz. 11–12.
-jg-: A kolozsvári református kollégium kis képzőművészének tárlatáról. Vasárnapi Újság, 1924.
V. évf. 27. sz. 6. – A megvásárolt rajzok jórészt baráti-ismerős családokhoz kerültek. Ebből következhet, hogy több évvel a kiállítás és Buday végleges távozása után is reprodukáltak belőlük az
erdélyi sajtóban (Pásztortűz 1927. 3, 15, 16, 17. számok)

70

tiszatáj

dombhajlatok, ágak csupasz grafikájából kibontakozó hideg téli világ (A Sétatér télen)
vetül a néző elé. Egy cím nélküli, csupán Ceruzarajz aláírással megjelent kép (Pásztortűz,
1927. 15. sz.) talán szándéktalanul, de mindenképpen Nagy István rajzait juttatja eszünkbe.
Ujjgyakorlatként megpróbálkozott a képfelületek tisztán pointilista, aprólékos kimunkáltságával (Nyírfaerdő, Téli táj – Vasárnapi Újság, 1924. 27. sz.) Érezhetően hatott rá az erdélyi művészetben is korán jelentkező újklasszicizmus. Ilyen munkái a Vándorcirkusz
(Vasárnapi Újság, 1924. 27. sz.) és a Hója című érzékletes szép rajza (Uo. 1924. 29. sz.).
E képek az erdélyi szász művészek, mindenekelőtt a grafikus Fritz Kimm hatására utalnak.
Buday láthatott Kimm munkáiból, annál is inkább, mivel rajzainak egy jelentős része,
címük után következtetve, brassói és barcasági kirándulásának emlékképei (Brassói utca,
Brassó, külvárosi részlet, Botfalu). Azután épp ellenkező igazodással feltűnnek képein
a nyugat-európai avantgárdizmusra utaló ráérzések. Zivatar előtt című lendületes szénrajza
(Pásztortűz, 1927. 16. sz.) szorongásos hangulatában a német expresszionisták képalkotására mutat. Ugyanez a nyomasztó érzés uralja a konstruktív formákból építkező Kolozsvári háztetők című képét (Pásztortűz, 1927. 17. sz.).
A kiállítás összhatását, hangulatának borongósságát vetíti elénk Jancsó Béla méltatása. „A fekete keretes képek kék tájaikkal, szomorúan zsúfolt házcsoportjaikkal a szomorúság remegő kezét teszik szívünkre. Ne higyjék, nem igaz, hogy wertheri szomorúság ez
csak, világfájós mindenki-betegség. […] A város szomorúságában tisztán kifejező témát
talált, őszinte témát, s meglepő, hogy ez a fiatalember milyen érettséggel kezeli a modern
témákat, s hogy biztos rajztudása mennyire nem engedi technikai túlzásokba. […] Nagyszerű és szép itt Erdélyben így veleérezni, ilyen fiatalon a kor áramaival, mikor itteni
példa alig van. Nagyszerű és megható ennek a fiatal léleknek küzdelme a szomorúságban
és lázas keresése a szomorúságból kifelé.”9
Ugyanilyen benyomásokra és hangulatra épül Indig Ottó méltatása az Ellenzékben. Indig
– akkoriban a kolozsvári lap belső munkatársaként – képzőművészeti írásokat, jegyzeteket
is közölt. „Feltűnő az a nagy szomorúság, árvaság és társtalanság – írja –, ami ennek a fiatalembernek a képein elömlik. A mai, a háborúban nevelkedett fiatalember lelkiállapota
ez.”10 Buday rajzainak egy részén a kubista és expresszionista képalkotás visszfényeit érzékeli.
Ezek után igencsak érdekes, hogyan látta maga Buday a kiállítást, és hogyan érzékelte
fogadtatását. Visszaemlékezései jó tíz évvel későbbiek. „Miután a természet pontos másolásán kisdiák koromban átestem, kezdtem keresni a dolgok vázát, a figurák szerkezetét, az
ábrázolandó világ mivoltát, lényegét. Így történt, hogy mikor tizenhét éves koromban
életem első kiállítását tartottam a kolozsvári kollégiumban, csupa »hipermodern« festményt állítottam ki. A kiállításnak igen jó sajtója volt, s mindez ugye, elmesélve roppant
simának és kellemesnek tetszik? Pedig mennyi bántó emlék fűződik ezekhez az évekhez…
Ezt nem úgy értem, hogy engem bántottak, hanem kamaszlelkem vajúdó zűrzavarában én
bántottam meg mindenkit, akiről feltételeztem, hogy nem ért teljesen egyet velem. Pedig
azóta hányukról derült ki, hogy szerettek, sőt megértettek, talán jobban is, mint én magamat. Főleg az öreg tanárok… De ilyen éles viszonyban voltam a fiúkkal is: volt egy kis
táborom, s magunkon kívül nemigen ismertünk tekintélyt.”11
9
10
11

Jancsó Béla: Buday György képkiállítása. Újság, 1924. július 6. 5–6.
i. o. [Indig Ottó]: Buday György képkiállítása. Ellenzék, 1924. július 5. 3.
Sz. Weress J.: Id. h.

2005. augusztus

71

Dr. Buday Árpád 1924-ben családjával együtt elköltözött Kolozsvárról (Bástya utca 2.
szám alatti lakásukból), és véglegesen Szegeden telepedett le, ahol egyetemi katedrát kapott. Fia már ott érettségizett, szigorú különbözeti vizsgákra kényszerülve. Szülei kívánságára joghallgató lesz, de semmi kedve a száraz, idegennek érzett pályára. A falukutatás,
a szociológia felé fordul, s majd a Szegedi Fiatalok Művészeti Kollégiumában talál ismét
magára.
Ez az átmeneti néhány év, 1924 és 1930 között, életének legsivárabb időszaka. Mint
visszaemlékezéseiben elmondja, egyszerűen nem tudott magára találni, s az a depresszió,
mely kései korszakában is annyira nyomasztotta, talán itt jelentkezett először. Valóságos
kettős életet él, kolozsvári emlékei Erdélyhez kötik, s az új környezetben távlatok csak nehezen nyílnak előtte. „Kicsöppentem a kolozsvári szeretetből – mondja –, s vége volt
a könnyű gimnáziumnak, ahol számomra elegendő volt, ha egy félóra alatt átfutottam a leckét, s a fennmaradó szabadidőben rajzolhattam, elemezhettem a vonalakat, s festhettem.
[…] Rám erőszakolt kötelességeim évekig nem hagytak időt a rajzolásra, s ez a hűtlenség
egész életkedvemet aláásta.”12 Honvágytól gyötört leveleket ír Jancsó Bélának. Figyelemmel kíséri mindazt, ami „otthon” történik: érdeklődik Tamási Áron, Szentimrei Jenő, Kacsó Sándor s az irodalmi szalont fönntartó Óvári család iránt.
Megelevenítő leírását olvassuk dr. Csőgör Lajosnak (a Bolyai Tudományegyetem későbbi rektorának) a szegedi közösség-kereső diákmozgalmakról. „Mikor 1924-ben Jancsó
Bélával a szegedi fogorvosi szakra beiratkoztunk, a ránk nézve szokatlan világban szinte
természetes volt, hogy az Erdélyből odakerült, ott tanuló diákok hamar egymásra találtak.
Ebbe a baráti körbe tartoztak Jancsó Béla, Buday György, Suba Károly és még néhány
velünk egyformán gondolkodó, hozzánk közelálló fiatal. Buday György édesapját, Buday
régészprofesszort még az enyedi kollégiumból ismertem, egy ludasi pályaőrnek, bakternek
volt a fia. Buday György jogász volt, és nagyon meggyőződéses demokrata. […] Volt egy
Bethlen Gábor kör, ahol lehetett szociális kérdésekről is tárgyalni, még elnöke is voltam
egy időben a körnek, amíg aztán Jancsóval együtt »transzilván alapon« el nem kezdtük
keresni az utat hazafelé.”13
Amíg Jancsó Béla Szegeden végzett egyetemi tanulmányokat, addig a kolozsvári emlékek szálát még össze-összelehetett kötözni, de utána magányossága még nyomasztóbb
lett. „Végül nem bírtam tovább – mondotta e korszakára vonatkozóan –, és mégis visszatértem a rajzhoz! Ma is emlékszem erre a feloldó, megbékélő alkonyatra. Kinn ültem
a Maros torkolatánál… Szegedtől néhány kilométernyire ömlik a Maros a Tiszába. […] Itt
történt, hogy annyi hiábavaló kötelességteljesítés, a művészet iránti sóvárgás oly tartós
lefojtása után újra rajzolni kezdtem. […] Hogy visszatértem a rajzhoz, visszatértem az
élethez is, újra kezdtem élni! Élénk diákélet következett, s miután a közösségi életben
egy-két embernek kell vállalnia minden munkát, egyszeriben »diákvezér«-ré lettem.”14
A művészetnek ezt a megváltó csodáját Jancsó Bélához 1931-ből keltezett levelében
írta le talán először. „Körülbelül egy jó esztendeje, mikortól szociális küzdelmeim talán
legerősebbek lettek, s mikortájt talán túlságosan is kétségbeesett leveleket írtam neked, és
12
13
14

Uo.
A Helikon és az Erdélyi Szépmíves Céh levelesládája (1924–1944). Közzéteszi Marosi Ildikó.
Kriterion Könyvkiadó, Bukarest, 1979. II. köt. 385.
Sz. Weress J.: Id. h.

72

tiszatáj

minden tekintetben nagyon magamra maradtam, jött valami áradatként a művészi alkotás ideje. Valahogy megtaláltam, ami eddig hiányzott, a – fametszetet.”15
Pályájának fölívelő szakasza kezdődött szegedi éveinek felezőidejében. Két kiadványnyal aratott páratlan sikert a huszadik század eleji magyar grafika történetében. Az egyik
a Boldogasszony búcsúja (1930) című több kiadást megért metszetkönyve, a másik az
1931–38 között évente kiadott Szegedi Kis Kalendárium illusztrált sorozata. Előbbiért
első ízben kapta meg a Magyar Bibliophil Társaság kitüntetését, s rövidesen angol, norvég, olasz kiadásai is megjelentek. Neve nemzetközileg ismert lett; több rangos európai
közgyűjtemény vásárolt metszeteiből.
Erdélyi szülőföldjén is visszhangot kaptak sikerei. Vásárhelyi Z. Emil egy 1936-ban írt
tanulmányában már pályaképét rajzolta meg. „Az 1930. év egyik kis eseménye adja meg az
utolsó lökést – írja sikerei kezdetéről. – A szegedi alsóváros Boldogasszony-napi búcsúja
láttán, annak kollektív bódulata, a magyar parasztnak a vallás utolsó menedékéhez való
fordulása, az ősi egyszerűség és mitikus hiedelem misztikus egyesülése magyarázatként
nyilatkozik meg a néplélek rejtelmeit kutató művésznek. […] Csak az anyag kell már a kiforrott Budaynak. A fa – életének része ezután. […] A próbanyomások láttán a nyomdamunkások vállalják, hogy megtakarított papíron, s megtakarított időben ingyen kinyomják. […] Csak a könyvkötőnek kellett 15 pengőt fizetnie. S megszületett százas ikerként az
első magyar fametszetű könyv.”16
Ennél korábbi írások annak nyomán születtek, hogy Buday a metszetkönyvet s a Szegedi Kis Kalendárium példányait elküldte erdélyi barátainak és ismerőinek.
Neves szerző, rangos helyen – Kós Károly az Erdélyi Helikonban – írt e kiadványok sikeréről. Kós fölemlegette, hogy annak idején maga is megnézte a kollégiumi kiállításán
diákként debütáló Buday rajzait („Uram Istenem, be régen is volt.”), de alkotói fejlődését
azután szem elől tévesztette. A hozzá is eljuttatott könyvpéldányok azonban meggyőzték,
hogy szerzőjük nem maradt csupán „tehetséges amatőr”, „hanem: művész a javából.”
„A »Boldogasszony búcsúja« minden egyes lapja a Buday György lelkéből szakadt ki az igazi
poéta közvetlenségével és az anyaggal dolgozó képzőművész tudatosságával. […] Nagy
örömünk Buday György… És örömünk az is, hogy ezt a fiatal művészt Erdély adta a magyarságnak.”17
A 15 metszetlapot összefogó és első kiadásában 100 számozott példányban megjelent
kiadványról az Erdélyi Fiatalok folyóiratban a grafikai művészetekben otthonos Debreczeni László írt méltatást. Véleménye összecseng a Kós Károlyéval. „Monumentalitása
szinte rabul ejtő, különösen a tömegjelenéseknél. […] De költő is Buday, nem csak grafikus, 3. 8. 11. képein elemi erővel fog meg a poézis. És ezt a poézist teljesíti, illetve célba tereli mély szociális érzéke.”18
A Szegeden élő Buday György erdélyi kapcsolatainak parazsát az Erdélyi Fiatalok és
fönntartói iránt érzett vonzalma élesztgette. Ebben is barátja, Jancsó Béla volt a legfőbb
15
16
17
18

Jancsó Elemér: Buday György levelei Jancsó Bélához. Nyelv- és Irodalomtudományi Közlemények, 1971. XV. évf. 2. sz. 361–367. Az idézett levél kelte: Szeged, 1931. június 19.
Vásárhelyi Z. Emil: Buday György. Pásztortűz, 1936. XXII. évf. 17. sz. 343–345.
Kós Károly: Buday György grafikái. Erdélyi Helikon, 1932. V. évf. 1. sz. 68–69.
Debreczeni László: Boldogasszony búcsúja: Buday György fametszetei a Szeged-alsóvárosi Havi
Boldogasszonynapi búcsú emlékezetére. Erdélyi Fiatalok, 1932. 3–4. sz. 59–60.

2005. augusztus

73

közvetítő. Az 1930 és 1940 között Kolozsváron megjelent nemzedéki folyóiratnak Jancsó
mindvégig főmunkatársa volt, sőt alapításának ötlete is tőle származott. A falu élete,
a magyar parasztság sorsa iránt szenvedélyesen érdeklődő Budaynak tetszett a lap hangvétele, szociográfiai irányultsága, lelkesedett a fiatalokat mozgósító gondolatokért. Ha
néha késéssel is, de kézhez kapta a folyóirat számait, olvasta és reflektált reá. Mivel e témáról már elemző tanulmány született19, az eszmeközösségi kapcsolatokra itt nem térek
ki részletesebben. Arra utalnék csupán, hogy Buday a Szegedi Kis Kalendárium sorozatban megjelent példányaiból éppen az Erdélyi Fiatalok révén juttatott el Erdélybe. A kiadványokat a folyóirat szerkesztőségében igen jutányos áron lehetett megvásárolni.20
Az erdélyi magyar könyvkiadás két, példamutatóan szép kivitelű kötet illusztrálását
köszönheti a fametszet művészete mellett elkötelezett Buday Györgynek. A Szegedről Kolozsvárra eljuttatott szövegképek Karácsony Benő egyik regényét, illetve Arany János
balladáit illusztrálják.
Karácsony Benő műve, az Új élet kapujában az 1932-es év elején jelent meg az Erdélyi
Szépműves Céh kiadásában. A kétkötetes regényt Buday nyolc fametszete illusztrálta.
E metszetlapok egyik-másika kifejezetten a német expresszionizmus hatására utal. Úgy társul az író fanyar humorú, groteszk világához, mint ahogy George Grosz láttatta korának
társadalmát. Nyomdai kivitelezésére a kolozsvári Minerva RT-nél került sor, s mint Buday
egyik levele utal rá, a grafikus igen elégedett volt a metszetlapok nyomásával.21
Buday egész pályáján kiemelkedő művészi tett volt az Arany-balladák illusztrálása.
A vállalkozáshoz a költő halálának ötvenedik évfordulója kínálta az alkalmat.
Arany János balladáit illusztrálni Zichy Mihály után nem mindennapi bátorságot kívánt. Budayt mégsem nyomasztotta különösebben ez a gondolat, s 1932 nyarára elkészült
egy sorozat metszetével. Jancsó Bélához írt, az év augusztus 1-jén kelt levelében22 az iránt
érdeklődött, nem vállalná-e az Erdélyi Fiatalok az illusztrált verseskötet kiadását? Ajánlata szerény és önzetlen volt, önmagának csupán a dologi kiadások megtérítését kérte.
Jancsó nyomban László Dezsőhöz, az Erdélyi Fiatalok szerkesztőjéhez fordult. A folyóirat
vezetője Buday metszeteit ismerte és szerette, de a tervet anyagilag kockázatosnak látta.
Ellene szólt a gazdasági válság nyomora is. Ezért László azt ajánlotta, hogy az Erdélyi
Szépmíves Céhhez kellene az ügyben fordulni.23
Innen vállalta át a kisebbségi magyar kultúra számára is fontos ügyet Kós Károly. Így
a kötet az ESZC gondozásában, némi késéssel 1933 tavaszán megjelent. Buday hálás volt
a bizalomért. Még megtisztelő angliai elismeréseit követően is így nyilatkozott erről:
„S mégsem az ő bírálatuk igazolta önmagam előtt is a művészetemet –, hanem az, hogy
Kós Károly kiadásra méltatta az Arany János balladáihoz készített fametszeteimet.”24
19
20
21
22
23

24

Lengyel András: Buday György és az Erdélyi Fiatalok. In: Haladó ifjúsági mozgalmak Csongrád megyében. Szerk. Hegyi András. Szeged, 1982. 123–130.
Nagy Ernő: „Szegedi Kis Kalendárium” 1934. Erdélyi Fiatalok, 1934. V. évf. I. 35.
Buday György levele Jancsó Bélához, Szeged, 1932. augusztus 1. Jancsó Elemér közlése, id. h.
Uo.
László Dezső levele Jancsó Bélához. Sepsiszentgyörgy, 1932. augusztus 9. In: Erdélyi Fiatalok,
Dokumentumok, viták (1930–1940). Közzéteszi dr. László Ferenc és Cseke Péter. Kriterion Könyvkiadó, Bukarest, 1986. 188–190.
Sz. Weress J.: Id. h.

74

tiszatáj

A balladákat a címlap metszett rajza és a 18 szövegkép kíséri. Grafikai lapjai a balladákhoz illően szűkszavúak, lényegre törők, teret engednek a képzeletnek. Metszőművészetére jellemzően fekete alapból emeli ki a képet, világoló fehér foltjai alig bontják meg
ezt a feketeséget. A gyakran használt fésűs vésővel még fukarabban vág bele a sötét részekbe. Óvatosan bánik vele, nehogy képalkotása modorossá váljék. Metszeteit a képi expresszivitás jellemzi, de érződik nem egyen a római iskola, az újklasszicizmus hatása is.
Drámai alaphangú kiváló lapjai készültek a Vörös Rébékhez, a Tengeri hántáshoz, a Zách
Klárához, a Szondi két apródjához. Balladás, lebegő jelenség A méh románcának lányalakja, és kivételesen humoros – a szöveghez igazodva – a Pázmán lovag illusztrációja.
Az Arany-balladák könyve két változatban jelent meg. Egy puhafedelű, olcsóságánál
fogva jobban hozzáférhető, de szövegképeiben tiszta nyomású kiadásban és egy igényes,
bibliofil kiállításban. Ez a könyv is elnyerte a Magyar Bibliophil Társaság elismerését.
A kiadványt „művészi értékű fametszeteiért” az 1933-as év három legszebb magyar könyve
közé sorolták.25
Erdélyi méltatásai között figyelemre méltó Jancsó Béla írása. Visszautal arra, hogy
Buday a könyvet eredetileg az Erdélyi Fiatalok kiadásában kívánta megjelentetni. „De mi
erre – írja – sok futkosással sem tudtuk az anyagi lehetőséget megteremteni.” Majd így
folytatja: „Buday György grafikai fejlődését lapunk hasábjain állandóan nyomon követtük.
[…] A grafika nagyon erdélyi műfaj, és nagyon erdélyi kifejezési anyag a fa. S nagyon erdélyi műfaj a ballada.”26
Budaynak a kis méreteket kedvelő, feszes kompozíciójú fametszetei különösen azután
váltak nemzetközi szinten is ismertekké, hogy az 1935-ben kiadott Székely népballadák
lapjaiból és a művész más metszeteiből még abban az évben Book of Ballads címmel angolul is megjelent egy válogatás.
A Székely népballadák kötet tanulmány részében Ortutay Gyula nyújt elemzést a székely folklórról, melynek vizuális megjelentője a misztikumot és realitást ötvöző képi világ.
„Azután ötvennyolc ballada következik – írja Szentimrei Jenő a kötetről –, melyeknek
leglelkét Buday György fametszetei viszik közelebb az olvasó értelmi és érzelmi világához.
[…] Ez a most külső magyar földről hozzánk juttatott kötet is voltaképpen azokat az erdélyi hatásokat sugároztatja vissza, melyek Budayt már gyermekéveiben megfogták Kolozsváron.”27
Buday György 1938-tól Angliában telepedett le. A háború alatt a londoni rádióban
a németeknek kiszolgáltatott Magyarország érdekében foglalt állást. Emiatt magyar állampolgárságától megfosztották.
Az erdélyi sajtóban a háború után jelentek meg róla hírek, méltatások. Legelőbb 1946ban, az induló Utunk I. évfolyamában közöltek már Angliában készült metszeteiből, s írtak azokhoz pár soros méltatást.28 Kolozsváron és Marosludas környékén élt rokonairól és

25
26
27
28

A díszoklevél szövegét, melyet az Erdélyi Szépmíves Céhnek küldtek meg, az Erdélyi Helikon
1934. évi 2. számában közölte.
Dr. J. B. [Jancsó Béla]: Arany János balladái Buday György képeivel. Erdélyi Fiatalok, 1933. IV.
évf. II. 59.
Szentimrei Jenő: A magunk művészete. Brassói Lapok,1935. augusztus 25. 12.
Buday György új rajzai. Utunk, 1946. I. évf. 11. sz. 1.

2005. augusztus

75

a háborút átvészelt barátairól ő sem feledkezett meg. 1947-ben az angol „nyitott tűzhely”
történetét illusztráló kis könyvéből küldött az erdélyieknek.29
Utána néma csend; nyugaton élő „emigránsról” nem volt ildomos beszélni. Csak két
évtizeddel később, 1969-ben közölt a Korunkban az egykori pályatárs, Váróné Tomori
Viola líraian szép írást, hosszabb méltatást az Angliában új otthonra lelt Budayról. „A Székely népballadák kötete – írja kellő időtávlatból – máig legszebb ünnepi köntöse ennek az
erdélyi közkincsnek.”30
A vizuális élmény erejével idézte meg Buday György fametszet-művészetét a Korunk
Galériában Kántor Lajos szervezésében megnyílt kiállítás. A művész 75. születésnapjára
időzített tárlat 1981 októberében kizárólag erdélyi magángyűjtemények grafikai lapjaiból
állt össze. Maga az a tény, hogy Budaynak jószerint minden korszaka, s minden addigi nagyobb vállalkozása követhető volt a bemutatott műveken, meggyőzően bizonyította a szülőfölddel lélekben soha meg nem szakadt kapcsolatát. Látható volt a tárlaton a Székely
népballadák metszeteiből, Ortutay Gyula Bátorligeti mesék, illetve Nyíri és Rétközi parasztmesék illusztrációiból, Radnóti Miklós Újhold című kötetének szövegképeiből, Tamási Áron Ábeljének általa illusztrált metszeteiből, a Shakespeare-illusztrációkból (Athéni
Timon) és több más Angliában készült önálló lapból.31 A tárlatot méltató írásokban egyértelműen az a tanulság fogalmazódik meg, mely a kezdeményezésnek is egyértelmű célja
volt. „Buday György útjai tehát messze vezettek tőlünk. Metszetművészetét azonban csak
öncsonkítással lehetne leválasztani a mienktől. Jelenléte – nem fizikai, hanem szellemi
értelemben – olyan kézzelfogható, hogy ezek a szálak már réges-rég elszakíthatatlanok.
Nem kisajátítani, csak egyszerűen a mienknek is akarjuk tudni őt.”32
Buday György halálának híre megkésve jutott el hozzánk (elhunyt az angliai Coulsdonban 1990. június 12-én). Az akkori, a rendszerváltást követő idők zűrzavara meg éppenséggel elvonta a figyelmet minden politikán kívüli eseménytől. Emlékezések, nekrológok
ezért jelentek meg róla szokatlanul nagy késéssel. Közöttük Gábor Dénes személyes hangú
szép írása említendő.33 A nyugalmazott kolozsvári könyvtáros és exlibris gyűjtő levelezésben állott Budayval, számos könyvjegyét és fényképét őrzi.
Magángyűjteményekben, köztük a rokoni-ismerősi körben megmaradt művek, valamint az erdélyi sajtóban (Pásztortűz, Erdélyi Helikon, Vasárnapi Újság, Független Újság,
Utunk, Művelődés) a legkorábbi időktől, 1924-től reprodukált mintegy félszáz kép a kutatásnak is további segítségére van.

29
30
31
32
33

Erdélyi László: Buday György könyv-üdvözlete erdélyi otthonának. Utunk, 1947. II. évf. 6. sz. 5
Váróné Tomori Viola: Buday György balladás élete és művészete. Korunk. 1969. XXVIII. évf. 2.
sz. 226–231.
Kántor Lajos: Buday György balladája (katalógus-előszó, 1981)
Murádin Jenő: A föld, amelyből vétetett. Új Élet, 1981. XXIV. évf. 24. sz. 18.
Gábor Dénes: Megkésett búcsú Buday Györgytől. Szabadság, 1991. június 12. 7.

Tanulmány
KULCSÁR-SZABÓ ZOLTÁN

Olvasás/politika: a „Paul de Man-ügy”
1966-os, The Literature of Nihilism c. kritikai írásában Paul de Man két olyan, frissen kiadott munkát vesz szemügyre (Erich Heller The Artist’s Journey into the Interior, illetve
Ronald Gray The German Tradition in Literature c. tanulmánygyűjteményeit), amelyek
a német irodalom azon ívét tárják az elsődlegesen megcélzott angolszász, illetve amerikai
közönség elé, mely a német romantika, illetve idealizmus nagy tradíciójától a ’30-as évek
felemás (minthogy alapvetően a katasztrofális politikai fejlemények kontextusában láttatott) modernitásához vezet. De Man elsődlegesen a tárgyalt munkák azon (többé-kevésbé
explicit) előfeltevését állítja a középpontba, mely szerint volna valami a német kultúra
e nagy vonulatában, ami, ha nem is nevezhető közvetlenül felelősnek, de nem teljesen független azon ideológia létrejöttétől, amelyet aztán a nemzetiszocialista kultúrpolitika oly
hatékonyan aknázott ki. Nagyon leegyszerűsítve, az irodalomnak a német romantikából
származtatott sajátos befelé fordulása, illetve – „nihilisztikus” – elzárkózása a társadalmi
és történelmi, azaz a „természeti” valóságtól, aminek különböző tüneteit de Man a probléma középpontjaként láttatja, nemcsak azt a fontos fázist dokumentálhatja itt, amelyet ez
az esszé az amerikai irodalomtudós romantikafelfogásának alakulásában képvisel, hanem
egy másik, (nyíltan legalábbis) a kései de Man munkáiban előtérbe állított kérdéskör felé
is kapcsolatot teremt: az esztétika, az irodalom vagy általában a diszkurzív tartományok és
a politika között lehetséges relációk problémáját. A szóban forgó tanulmányban de Man
amellett érvel, hogy – szemben a recenzeált munkák álláspontjával – a nácizmus hatalomra jutása sokkal inkább azon szellemi erőkkel szemben következett be, amelyek az
ideológia intellektuális alapjait nyújtották volna. Ez azonban nem jelentené azt, hogy az
irodalom és filozófia szférái felől ne lenne átjárás a politikai cselekvés felé1, csupán annyit,
hogy azt nem a Heller és Gray könyveiben sugallt minták szerint kell elképzelni („it is just
as absurd to praise Rousseau for the French revolution, as to blame Nietzsche for Hitler”),
amennyiben a „trahison des clercs” éppen a kettő eltávolodásában volna megragadható.
De Man nem fejti itt ki, hogy ez az – ebben az argumentációban inkább szükségszerűnek láttatott – szeparáció miként volna meghaladható, sőt az esszé zárlatában megismétli
a német irodalom közvetlen felelősségre vonásának abszurditására vonatkozó álláspont-

1

„Only a couriously simplistic notion of the relationship between literary thought and political
action could treat literature and politics as being entirely isolated within their own fixed spheres,
and yet so closely interrelated that passage can be made from one to the other, as from cause to
effect, without trace of mediation.” (Az idézeteket és az egész gondolatmenetet l. P. de Man: The
Literature of Nihilism = Uő: Critical Writings 1953–1978, Minneapolis, 1989, 163–164.)

2005. augusztus

77

ját2, s a témát majd jóval kidolgozottabb keretek között megközelítő kései írásai, mint az
talán mindjárt látható lesz, ugyancsak eléggé kétértelműek e tekintetben.3
A tudat vagy – gyakrabban – a szó és a tett vagy a (történeti) események közötti, olykor destruktív kontinuitás lehetőségét de Man nem sokkal később már a retorika, illetve
a performatív nyelv kategóriái mentén vizsgálja, elsősorban mint a kognitív, tropológiai
rendszerek (és nyelv-modell), illetve a nyelv performatív operációi közötti átmenet lehetőségét, ugyanakkor a politikai mint olyan (ebben az értelemben az erőszakos, vagyis – ami
de Mannál, politikailag amúgy igencsak sajátos, vitatható módon, majdnem ugyanaz –
konvencionális úton létrehívott autorizáció szükségessége) már a tropológiai mezőben is
kulcsfontosságú szerephez jut. A trópusok szerkezetében inherens szemantikai, pontosabb fogalmazással referenciális eldönthetetlenség ugyanis, mint azt de Man a szövegek
referenciális státusa feletti döntéshozatal különféle allegóriáiban bemutatja4, szükségszerűen olyan impozíciókat igényel, amelyek annyiban, amennyiben az autorizáció külső,
hatalmi eszközei, politikaiak. A szövegek referenciális, illetve fiktív móduszai közötti
döntés kényszere (pl. az önéletrajz esetében) éppen ezért nem teszi lehetővé az olyan
struktúrák meghaladását, amelyek, ha olykor – miként a Lejeune-féle „önéletrajzi szerződés” esetében – leplezetten is, elkerülhetetlenül az olvasás szerkezetébe integrálják a konvencionális eredetű autorizáció mozzanatát: ez de Man számára a figura struktúrájának
azt a szükségszerű komponensét teszi láthatóvá, hogy az magában hordozza „a referencia
illúzióját” 5. Ennek természetesen fundamentális következményei vannak a trópusok
működése szempontjából: ha ugyanis a trópus szerkezete számára a referenciális illúzió
konstitutív, referencialitása ugyanakkor konvencionális eredetű, akkor mindig képes lesz
olyan referenciális konstellációkat generálni, amelyek maguk már nem férhetők hozzá egy
kritikai vagy kognitív megközelítés számára, vagyis, de Man frappáns megfogalmazásában, „az igazság az, hogy a trópusok olyan ideológiák létrehozói, amelyek nem igazak
többé”6. Az, ami itt ideológiának neveztetik (s amit de Man másutt „a nyelvi és természetes valóság, referencia és fenomenalizmus egybemosódásaként [confusion]” határoz meg),
ebben az értelemben nem mást implikál, mint a nyelvi aktus és konvencionálisan ráhelye-

2
3

4
5
6

Uo., 169–170.
A probléma egyik legkomplexebb változatát l. Uő: Shelley Disfigured = Uő: The Rhetoric of
Romanticism. New York, 1984, ahol Shelley utolsó művének példáján de Man egyfelől azt mutatja be, hogy a szavakból fakadó (vagy: általuk végrehajtott) tettek miként hatnak vissza,
defiguratív erőként, a szavakra („Words cannot be isolated from the deeds they perform; the
tutor [Arisztotelész] necessarily performs the deeds his pupil [Nagy Sándor] derives from his
mastery” – uo., 102.), másfelől viszont minden kontinuitás elvi lehetetlenségére következtet
(„The Triumph of Life warns us that nothing, whether deed, word, thought, or text ever happens
in relation, positive or negative, to anything that precedes, follows, or exists elsewhere, but only
as a random event whose power, like the power of death, its due to the randomness of its occurence.” – uo., 122.). L. ehhez Sandor Goodhart konzekvensen határozatlan kommentárját, amely
éppen az itt citált két írás között igyekszik megteremteni a kapcsolatot: S. Goodhart: Disfiguring
de Man = W. Hamacher–N. Hertz–Th. Keenan (szerk.): Responses. Lincoln, 1989, 235–238.
Vö. pl. de Man: Az olvasás allegóriái. Szeged, 1999, 270–276.
Vö. uő: Az önéletrajz mint arcrongálás = Pompeji 1997/2–3, 94–97. Vö. evvel még Esztétikai
formalizálás = Enigma 11–12 (1997), 90.
Uő: Antropomorfizmus és trópus a lírában = Uő: Olvasás és történelem. Bp., 2002, 372.

78

tiszatáj

zett referensének természetes azonosságát, másként fogalmazva: a trópus egybeesését avval a referenciális illúzióval, amelyet létesít. Minthogy „nem a priori bizonyos, hogy
a nyelv a jelenségvilág (phenomenal world) szabályainak vagy azokhoz hasonlóknak megfelelően működik”, az ily módon fikcionális diskurzusok, noha nem tagadják a valóság létét, sőt annak részét képezik, csakis a referenciális (noha nem feltétlenül mimetikus) erőszak révén operativizálódhatnak a valóságos események vagy tettek (politikai) világában,
ez azonban, éppen a trópus fentebb jelzett paradox struktúrájának betudhatóan, mindig
megtörténik: éppen ezért fogalmazhatja meg de Man, hogy „hatásuk a világra túlságosan
is kellemetlen lehet”.7 Ez a hatás az, ami maga már politikai karakterű, sőt ez a nemdialektikus és nem intelligibilis folyamat nem feltétlenül áll messze attól a mozgástól,
amit de Man „történetinek” nevez.
Aligha meglepő, hogy a kogníció és a cselekvés szférái közötti átjárást de Man másutt
szintén a szerződésesség összefüggésében ragadja meg. Az olvasás allegóriái 11. fejezetében, Rousseau Társadalmi szerződésének szövegpéldáját de Man a szövegiség allegóriájaként elemzi: az állam mint egység, mint entitás szerződéses létrejötte az egyén és az állam viszonyának kettős struktúrájában valósul meg, hiszen az állam mint a szerződés által
létrehívott, önmagában nyugvó egység (État) másként viselkedik, mint az a cselekvő hatalom, amelyet lehetővé tesz (Souverain). Ez utóbbi már nincs kontinuus viszonyban az
egyénnel, s elszakad azoktól a céloktól, amelyek létrehívták, amivel de Man olvasatában
„a politikai jogok és törvények, illetve a politikai cselekvés és történelem” szétválását
(„unavoidable estrangement between political rights and laws on the one hand, and
political action and history on the other”) adja elő, amiről hamar kiderül, hogy valójában
az általános és az egyedi, a törvényszöveg mint absztrakt grammatika és a konkrét referenciális jelentés fundamentális széttagolódásából következik.8 Az így megnyíló tér, nyelvi
terminusokban, maga „a nyelv figurális dimenziója”9, amely azonban egy újabb, „lehetetlen” különbségtételt is előhív, a kognitív és performatív nyelv de Mantól számtalan formában ismert ellentétét, ami itt – a hátterét képező politikai dimenzióját tekintve – tudás és
cselekvés szükségszerű széttagolódására is magyarázatot nyújt.10 A törvény preskriptív karakterét egy sajátos időbeli metalepszis szavatolja a Társadalmi szerződés de Man-i olvasata szerint, hiszen a szerződésben részt vevő entitás nem létezik a szerződés érvénybe lépése előtt, mi több, az, amit de Man időnek nevez, valójában pontosan azon egybeesés
(vagy éppen átmenet) lehetetlenségének fenomenális megnyilvánulása11, amely a törvény
7

8
9
10
11

Az idézeteket l. Uő: Ellenszegülés az elméletnek = Bacsó B. (szerk.): Szöveg és interpretáció. Bp.,
(é. n.), 104. (The Resistance to Theory = Uő: The Resistance to Theory. Manchester, 1986, 10–
11.). Ez az összefüggés fontos, ám kétélű érvként jutott fontos szerephez a de Man ifjúkori kollaboráns publicisztikája körüli vitában, amely (bizonyos értelemben) jelen tanulmány tárgyát képezné. Vö. pl. J. H. Miller: An Open Letter to Professor Jon Wiener = Hamacher–Hertz–Keenan
(szerk.), 340.
de Man 1999, 349–357. (az idézetet l. 357. [Allegories of Reading. New Haven, 1979, 266.])
Uő 1999, 362.
„Mihelyt egy szöveg tudja, amit állít, úgy tűnik, csakis megtévesztően cselekedhet (...), ha pedig
egy szöveg nem cselekszik, nem állíthatja, amit tud.” (uo., 363–364.)
„Az a tény, hogy az elméleti kijelentés és annak fenomenális megnyilvánulása nem esik egybe,
arra utal, hogy a szerződés létmódja időbeli, illetőleg arra, hogy az idő nem más, mint az összeférhetetlenség által létrehozott fenomenális kategória.” (uo., 367.)

2005. augusztus

79

és a megvalósítás, tudás és cselekvés között tételezhető. A (politikai) szöveg tehát egyfajta
ígéretgépnek bizonyul, amely azonban – az elkerülhetetlen időbeli metalepszis miatt – sosem teljesítheti be azt, amit ígér, „hiszen maga a nyelv választja el a megismerést a tettől”12: a szerződés, ebben az értelemben (s itt válik világossá konvencionalitás és önkény
azonossága de Mannál), erőszakos, amennyiben a megegyezés vagy egyezség álruhájában
leplezi azt erőszakos megfordítást, amelyet lehetővé tett s amely lehetővé teszi. De Man,
a fejezet végén, azt is hozzáteszi, hogy valójában ez a folyamat „generálja a történelmet”13,
amely – de Man későbbi meghatározása szerint – maga nem más, mint a lehetetlen átlépés a megismerésből, a kognícióból a cselekvés, a performativitás felé, vagyis – s ennek
fundamentális jelentősége lehet jelen problematika szempontjából – egy önkényes és véletlenszerű esemény, amely megérthetetlen, hiszen nem (pontosabban csakis ideologikusan) illeszthető vissza a nyelv kognitív működésébe. A séma (kogníció és performativitás
szétválása) szintén a referenciális illúzió jelenlétét sugallja, amint azt Az olvasás allegóriái nevezetes s jelen összefüggésben folyamatosan szem előtt tartandó zárófejezete, a Mentegetőzések tanúsíthatja, amely a szöveggép metaforáját a vallomás és mentegetőzés beszédaktusainak problémájából bontakoztatja ki, és amely ennek a szétválásnak tudja be
azt, hogy a tapasztalat „mindig egyszerre létezik fikcionális diskurzusként és empirikus
eseményként”14, s a nyelv grammatikai performativitása megakadályozza a döntést, amenynyiben azt csak a referenciális önkény tenné lehetővé.
De Man utolsó, befejezetlen projektjében, amelyet az „esztétikai ideológia” kritikájának szentelt, azt mutatta meg, hogy a politikaihoz vezető átlépés erőszakosságát leplező
(referenciális) szerződésesség vagy konvencionalitás határozza meg az olyan rendszereket
is, amelyek más jellegű fenomenalizmusra alapulnak. Nyilvánvalóan ilyen volna az esztétika, amely a megismerés kritikai vagy logikai tartománya és a cselekvés etikai vagy politikai dimenziója között hiányzó kapcsot volna hivatott megteremteni Kant vagy Hegel filozófiai építményeiben. Amikor az Esztétikai ideológia dekonstruktív olvasatai a kritikai és
ideológiai ítéletek összeillesztésének illúzióját,15 vagy éppen (Pascalnál16) az erő és igazság
chiasztikus kölcsönviszonyának totalizáló, megtévesztő trópusát tetten érik, lényegében
egy – nem perceptív vagy szenzuális értelmű, hiszen éppen a fenomenális „világ” rendjével összeegyeztethetetlen – „materialitás” ellenszegülését bontakoztatják ki, amely alapvetően a – referenciális illúzióitól független, pontosabban azt a jelölő inskripcionális karakterében lokalizáló – „nyelv” létmódját nevezné meg. Mint azt a Kant és Schiller c. kései
előadásában de Man erőteljesen demonstrálja, az „esztétikai” mint olyan, amelyet itt (talán némiképp túlzó torzítással) Schillernek az „esztétikai nevelésről” alkotott felfogása
mint Kant hatékony félreolvasása reprezentál, az ebben az értelemben vett materialitás
kiiktatásában, pontosabban az érzéki látszásként, Scheinként való félreértelmezésében
gyökerezne. A Schein, eltérően Kant Augenscheinjától, nyilvánvalóan már rendelkezik

12
13
14
15
16

Uo., 372.
Uo.
Uo., 394.
Uő: Fenomenalitás és materialitás Kantnál = Uő: Esztétikai ideológia. Bp., 2000, 54–57.
Uő: Pascal allegóriája a meggyőzésről = uo., 50–51.

80

tiszatáj

referencialitással, mégha az akár a – realitással szembeállított17 – fikcióé is. Az ugyanakkor, hogy Schiller képes lehetett „visszailleszt[en]i (reinscribe) Kantot az esztétikai
tropologikus rendszerébe” s így lényegében Kant kritikai filozófiájának ideológiáját létrehozni,18 arra a struktúrára emlékeztet, amely a trópus referenciális illúziójában tárulkozott fel: a „materialitás” kanti vízióját ugyanis láthatólag éppúgy konstitutív módon meghatározza annak a félreolvasásnak lehetősége, amely a „Schein”-ban mint az imitáció
schilleri elvében valósul meg, ahogyan a referenciális illúzió a trópust. Sőt, talán ugyanarról a nyelvi bonyodalomról van szó mindkét esetben, melynek horderejét jól mutatja,
hogy de Man előadásának némiképp bombasztikus zárlata Goebbels Michael c. regényének egy idézetét is beilleszti ebbe a félreolvasás-sorba (mint Schiller ideologikus félreolvasását).19
A schilleri „esztétikai állam”20, illetve az „esztétikai nevelés” bírálata, amelyet de Man
másik Schiller-kritikája Kleist Über das Marionettentheater c. írásának olvasatában
bontakoztat ki, az „esztétikai formalizálás” azon illúzióját veszi célba, melynek értelmében
ez volna a történelmi vagy társadalmi realitás formálásának leghatékonyabb (morális
s egyszersmind: politikai) útja.21 Az imitációt meghatározó idealizálás, illetve az önmagára
17

18
19

20
21

Szemben tehát az Ellenszegülés az elméletnek korábban idézett vonatkozó passzusaival, amelyek
inkább a Kantnak tulajdonított „Augenschein” fikcionalitására vonatkoznak: Uő: Kant és Schiller
= uo., 161–162.
Uo., 137., 154.
„A művészet az érzés (feeling) kifejezése. A művészt az különbözteti meg a nem művésztől, hogy
ara is képes, hogy kifejezze (express) mindazt, amit érez. Néhányan képeket (images) választanak, mások hangokat, ismét mások egy márványtömböt – s ezt megtehetik történelmi formákban
is. Az államférfi is művész. Az államférfi számára az emberek azt a szerepet játsszák, amit a kő
a szobrász számára. A vezér és a tömegek éppoly kevéssé jelentenek egymás számára problémát,
mint a színek a festő számára. A politika az állam plasztikus művészete, a festészet pedig a szín
plasztikus művészete. Következésképpen a politika emberek nélkül vagy az emberek ellenében
nonszensz. A tömeg néppé formálása, és a nép állammá formálása – mindig is ez volt az igazi,
valódi politikai feladat legmélyebb értelme.” (az idézetet l. uo., 164–165.)
Vö. Schiller: Levelek az ember esztétikai neveléséről = Uő Válogatott esztétikai írásai. Bp., 1960,
274–277.
A Kleist-tanulmányt részletesen elemzi, a de Man fiatalkori publicisztikája által hordozott
ideologémák összefüggésében C. Chase: Trappings of an Education = Hamacher–Hertz–Keenan
(szerk.), különösen 49–66. Chase elemzése, teljes joggal, erőteljesen támaszkodik Philippe Lacoue-Labarthe azon megállapításaira, amelyek világossá teszik az „esztétikai állam” konstrukciójának operacionalizálódását a nemzetiszocialista ideológiában. Lacoue-Labarthe ebben a munkában, a Heidegger filozófiája és a nácizmus közötti kapcsolat problémájából kiindulva (amely
egyébként éppen de Man kollaboráns publicisztikájának felfedezésével egy időben került ismét
a nagyobb szakmai nyilvánosság figyelmének középpontjába, a következő munkák „főszereplésével”: V. Farias: Heidegger et le nazisme. Paris, 1987, ill. J. Derrida: A szellemről [1987]. Bp.,
1995) bemutatja, hogy az állam teremtésének, pontosabban önteremtésének esztétikai inszcenírozása a műalkotás, a nemzeti identitás létrejötte vagy önmagára találása és a politikai alkotás
közötti organisztikus egységet előfeltételezi, ami ugyanakkor szükségszerűen igénybe kell, hogy
vegyen egy idealizáló imitatív aktust (ebben az esetben a görögség előképét), amelyet ezért
a megszülető mű (az állam) autoformatív teremtésének mítosza kell, hogy elleplezzen, vö. Ph. Lacoue-Labarthe: La fiction du politique. Paris, 1987, 82–133. A nemzetiszocializmus esztétikájának éppen ezért konstitutív eleme (amint azt pl. Riefenstahl filmjei demonstrálják) a műalkotás

2005. augusztus

81

zárult, független esztétikai forma feltételezett szabadságának dekonstruktív példázatai
Kleistnél (így a műalkotást imitáló tövishúzó fiú, illetve a marionettfigurák önreferens
tánca) de Man sokrétű s alighanem több mint egy irányba mutató olvasatában a nyelvi
önreferencia lehetőségét is hiteltelenítik: a nyelv szükségszerű referenciális funkciója itt
a másik irányból vág vissza, amennyiben a jelölő önreferens fenomenalizmusában egyrészt
a referenciális félreolvasás szükségszerűségét („jelölt és jelölet [signified and referent],
a színpadi és az utcai erőszak” azonosítását), másrészt – a tanulmány emlékezetes zárlatában – a jelölő materialitásának fenyegetését azonosítja.22
Az esztétikai fenomenalizmus, amely a „Schein” által biztosított morális szabadság
dimenzióiban tenné lehetővé a realitás formálását, de Man kritikája szerint éppúgy egy
téves nyelvi modellen alapul tehát, mint az irodalom vagy a filozófiai diskurzus közvetlen
politikai hatékonyságának és felelősségének különféle konstrukciói. Mindazonáltal az
Esztétikai ideológia tanulmányaiban világosan kirajzolódik egy valóban jogos és kritikai
politikai potenciál lehetősége: mint azt a Hegel a fenségesről c. tanulmány nyitányában
Derrida példája sugallja,23 pontosan az esztétika exkluzív mechanizmusai gátolják meg
a politikailag effektív teoretizálást, amire a de Man-i ideológiakritika Hegel-értelmezései
éppen az esztétikai elmélet episztemológiai és kritikai hatékonyságának helyreállításával
igyekeznek példát nyújtani. Aligha kell különösebb magyarázat annak belátásához, hogy
ez a kritikai munka (többek közt diskurzus és cselekvés lehetséges összekapcsolódásának
kritikai vizsgálata,24 vagyis pontosan az, amit az Esztétikai ideológiában de Man megvalósítani látszik) éppen az esztétika elméleti diskurzusára irányul, amennyiben az abban feltárulkozó kapcsolódás a politikai cselekvés dimenziójához (amely nagyon távol áll attól,
amit A műalkotás a technikai sokszorosítás korában a politika esztétizálásaként ítél el, de
– a marxista kritika iránti minden affinitása ellenére – nem egészen azonos a művészet

22

23
24

erőteljes plaszticitása, ami viszont szükségszerűen a jelölő felfokozott, csábító fenomenalizmusát
implikálja: nem egészen mellékes, hogy de Man háborús évekbeli kritikáiban szintén gyakran
előkerül, az irodalom és képzőművészetek között implikált párhuzamban, a plaszticitás eszménye
(l. erről P. Morrison: The Poetics of Fascism. New York, 1996, 122.), amelyet az Esztétikai ideológia szerzője majd egyértelműen elvet, l. de Man: Hegel a fenségesről = Uő: i. m., 105–106.
Mindemellett, bármily erőteljesen is demonstrálja Chase az „esztétikai állam” fikciójának (s implicit módon, de Man korábbi tévhiteinek) kritikáját mint a Kleist-esszé olvasásteljesítményét,
némiképp nyugtalanítóan marad hátra annak kérdése, hogy vajon a jelölő materialitásának
performanciája – amint azt a rousseau-i Vallomások elemzése megmutathatta – nem képes-e
mégis kijátszani a retorikai olvasás ideológiakritikai éberségét? A „színpadi és az utcai erőszak”
közötti döntés lehetősége strukturálisan ugyan nem teljesen azonos az egyszerre „fikcionális diskurzusként és empirikus eseményként” létező tapasztalat bonyodalmaival, mégsem egészen világos, hogy az olvasás ez utóbbi esetben miért nem juthat „helyes” döntéshez, ha a Kleist-szöveg
példája ezt a lehetőséget hangsúlyosan tételezi. A „minden jelöléstől szabadon” létező fikció (de
Man 1999, 394.) fikcionális állapotának problémája ugyanis a jelölt és a referens közötti különbségtételben is jelen kell, hogy legyen (mi másra telepedhetne rá a tiszta „esztétikai formalizmus”
fenomenalizmusa?), ám a Kleist-esszében de Man nem számol evvel a lehetőséggel.
de Man: Esztétikai formalizálás, 92. (Aesthetic Formalization = Uő 1984, 280.). A kérdés egy másik aspektusához vö. még Bevezetés = H. R. Jauss: Recepcióelmélet – esztétikai tapasztalat – irodalmi hermeneutika. Bp., 19992, 428.
de Man: Hegel a fenségesről, 99–100.
Uo., 100.

82

tiszatáj

politizálásával sem25) éppen a művészet nem-exkluzív felfogása felé mutató kritikai vizsgálódás szükségletében rejlik. Amikor de Man arra a következtetésre jut, miszerint Hegel
Esztétikájának „prózai diskurzusa a művészetről” politikailag legitimnek mondható,
amennyiben valamely jogtalanul „bitorolt (usurped [!]) autoritás” aláásásaként valósul
meg (nem itt döntendő el annak kérdése, hogy e megfogalmazás rendelkezik-e antiszemita felhanggal) s mint ilyen, kritikai, ezt avval igazolja, hogy ez a diskurzus „inkább
a trópus, semmint a reprezentáció diskurzusa”.26 A trópus látszólag cselekvésképtelen és
(referenciális) hatalomtól megfosztott diskurzusa („A költők, filozófusok és olvasóik csak
akkor veszítik el politikai befolyásukat, ha a hatalom és irányítás bitorlóivá válnak.”27) éppen a trópus és a referencia közötti különbségtétel fenntartásából vagy visszaírásából
nyeri politikai hatékonyságát, amely különbségtétel (pl. „a színpadi és utcai erőszak között”) de Mannál köztudottan az „olvasás” jelenlétét bizonyítja.28 Az olvasás implicit politikai hatékonyságáról volna szó tehát, mint az egyetlen olyan – politikailag „legitim” – lehetőségről, amely engedélyezi az elméleti diskurzus valamiféle – mégha jellegéből adódóan inkább passzív, illetve a rezisztencia fogalmában körülírható – viszonyulását a cselekvés világához.29 Ez a kritikai-politikai olvasás nyilvánul meg, ezúttal a politikai cselekvés történeti síkjára vetítve, de Man kései Benjamin-tanulmányában, amely a szent és
profán – amúgy éppen Hegel „fenséges”-fogalmában szintén érzékelt30 – szétválásában
lokalizálja a „politikai” és a költői („poétikai”) nyelv azon közös vonását, hogy a messianisztikus jelentés vagy a „tiszta nyelv” egyaránt fiktív eszményeinek, mindenfajta dialektikának és teleológiának kritikai lebontásában teszik hozzáférhetővé a történelem „politikai
aspektusát”, amely – aligha váratlan módon – ismét a nyelv retorikai természetéből
ered.31 Vagyis: a politikai cselekvés ebben az aspektusban is annak a szétválásnak a diszkurzív rendszerekbe való visszaírásában jelenik meg, amelyet az olvasás (akár mint politika) trópus és referens, illetve kogníció és performancia sajátos „viszonyában” érhet tetten.
Ez a mintázat (az olvasás mint legitim politikai eszköz az esztétikai erőszakos politizálásának leleplezéséhez) különös megvilágításba kerül Paul de Man fiatalkori újságírói
munkásságának 1987-es, tehát évekkel de Man halálát követő felfedezése által. Mint köztudott, a de Man életművének szentelt értekezését előkészítő belga kutató, Ortwin de
25

26
27
28
29

30
31

L. W. Benjamin: Gesammelte Schriften I/2. Frankfurt, 1991, 467–469. A de Man-szakirodalom
több helyen megtalálható, ugyanakkor különösebb bizonyítás nélkül megfogalmazott sejtése szerint az Esztétikai ideológia egész koncepciója és fogalma Benjamin jelzett argumentációjához
kapcsolódik.
de Man: i. m., 116. (Aesthetic Ideology. Minneapolis/London, 1996, 118.)
Uo., 117.
de Man: Esztétikai formalizálás, uo.
„Az irodalom távolról sem tekinthető a politikai elfojtásának, ahogy azt Althusser gondolja, hanem arra ítéltetett, hogy maga legyen az igazán politikai beszédmód”, írja de Man egy helyen (Uő
1999, 212.). Christoph Menkét, aki az olvasás de Man-i koncepcióját, nem egészen pontosan, az
„irodalmi olvasás” privilegizálásaként jellemzi, ez a tévesztés arra a megállapításra juttatja, miszerint az ideológiakritika politikai fegyvere de Mannál túlságosan szűkítő módon az irodalom
kiváltsága maradna (l. Ch. Menke: „Unglückliches Bewusstsein” = de Man: Die Ideologie des Ästhetischen. Frankfurt, 1993, 293–295.)
Vö. Uő: Hegel a fenségesről, 105–113.
L. de Man: Walter Benjamin A műfordító feladata című írásáról = Átváltozások 1994/2, 79–80.

2005. augusztus

83

Graef bukkant arra a kétszázas nagyságrendű újságcikkre, amelyek de Man aláírásával
kollaboránsnak nevezhető belgiumi lapokban jelentek meg, 1940 és 1942 között, azaz
a német fennhatóság ideje alatt. De Man pályájának kezdeti (s valójában csak e felfedezések
után szisztematikusan feltárt) szakasza tehát egy vitatott koherenciájú esztétikai nézetrendszert kifejező, két esetben kifejezetten a megszállók antiszemita diskurzusával érintkező vagy azt idéző, alapvetően azonban napi kritikai feladatokat teljesítő (s olykor túlteljesítő) korpuszban jelent meg, új fénybe állítva a dekonstrukció „politikájának” kérdését.
Az az évekig elhúzódó, indulatos vita, amelyet de Graef felfedezései (pontosabban ezek
közhírré tétele a sajtóban, amit 1987 végén a New York Times kezdeményezett) kiváltottak, a szövegértelmezés beláthatatlan távlatokat felnyitó, ugyanakkor alapvetően erőteljesen redundáns tömegét vonta maga után: ez az egzegetikai excesszus, amely különösen
hírlapkritikáknál meglehetősen szokatlan, ha nem is példa nélküli, nem is annyira azt
a húszas éveinek elején járó ifjú újságírót állította a középpontba, aki de Man volt, sőt még
csak nem is a korszak legnagyobb hatású irodalomtudósát, akivé az egykori kollaboráns
kritikus Amerikában lett, hanem egyrészt a kettő közötti ideológiai folytonosság (alapvetően tudomány- és egyetempolitikai törekvéseket és küzdelmeket leplező) kérdését, illetve azt a nem kevésbé etikai és politikai problémát, ami abból fakadt (s az igazi szövegértelmezői „bravúrok” ebben az összefüggésben jelentkeztek), hogy de Man életében, ha
sejthetőleg nem is teljesen, mindvégig hallgatott kétes pályakezdéséről. A probléma alapvetően tehát a tettek etikai és politikai világának problémájaként jelentkezett tehát, amit
pontosan jelez, hogy a kérdéskör megjelenítését az együttműködés, idézés, azonosulás,
ellenállás, vallomás, bűntudat, hazugság, titok, megtagadás, folytatás, hallgatás stb. fogalmi hálózata határozta meg. Egyszerűbben szólva, különösen a szélesebb (a nagy lapok
kultúrrovatai által megszólított) közönség számára, nem a cikkek tartalmi összefüggései,
állításai, hanem az ezek által végrehajtottnak látszó, politikai értékkel felruházható tettek
képezték a vita tárgyát: az olvasás helyett tehát inkább a morális vagy politikai cselekvés
performatív dimenziója. Nem véletlen, hogy a magukat (okkal) megtámadottnak vagy éppen halott mesterük által elárultnak érző, dekonstrukciós iskolaként azonosított értekezők
(de Man egykori barátai, tanítványai, tágabb értelemben mindenki, aki bizonyos irodalomelméleti előfeltételek mentén végezte a munkáját) éppen az „olvasás”, (az újonnan
felfedezett korai és az ismert kései) de Man-szövegek elemzésének fegyverével reagáltak,
nyilvánvalóan az olvasás éppen de Mantól megtanult kritikai-politikai teljesítményével
közelítve a megnyílt politikai és morális dimenzióhoz, sok esetben azonban annak legelemibb referenciális konstellációit is súlyosan eltorzítva. Mindez mintha éppen a kései de
Mant, a szövegek és a tettek szétválásának szükségszerűségét igazolná, ám nem feledhető,
hogy ebben az összefüggésben ez az állítás maga sem menekül meg a tettként való azonosítás lehetőségétől, amennyiben szükségszerűen de Man (ön)felmentését implikálja. Éppen ezért érdemes viszont egyaránt figyelmet szentelni annak, hogy valójában mit mondanak az inkriminált szövegek, illetve – mint performatív aktusok – miféle stratégiát valósítanak meg, még akkor is, ha – mint azt számos oldalról meg is világították – sem az
argumentáció, sem az állítások szintjén nem nevezhetők különösebben eredetinek (noha,
persze, ez sem ilyen egyszerű).
Minthogy a vonatkozó szakirodalom, ahogy mondani szokás, mindent és mindennek
az ellenkezőjét elmondta már de Man zsurnalisztikai munkásságáról (is), kiterjedt ismer-

84

tiszatáj

tetés helyett célszerű a jelen gondolatmenet középpontjában álló probléma, a szavak, szövegek és a tettek világa közötti átmenet szempontjából kiemelhető három alapvető összefüggést felidézni. Elsőként, az 1988-ban fakszimile kiadásban hozzáférhetővé tett korpusz
azon visszatérő sajátossága tűnik fel, hogy az ifjú de Man az irodalom, illetve a művészet
„autonómiájának” lehetőségeit és határait kutatja, amire kézenfekvő alkalmat nyújt számára a közvetlen politikai környezet, amelynek az aktuális irodalmi folyamatokra gyakorolt hatása lényegében a kritikus legfőbb problémája. Ez egyfelől természetesen a zsurnalisztikus („napi”) kritika műfaji sajátossága (a napi kritika lényegében a politikai és
a nyelvi realitás közötti kölcsönhatás műfaji allegóriájának nevezhető, abban az értelemben
is, hogy de Man – kései – érvrendszerében olyasvalamit reprezentálna, ami maga lehetetlen), mégis szembeötlő az a kitartás, amivel de Man újra és újra visszatér arra a kérdésre, hogy egyfelől (a kettő nem ugyanaz) miként reagál a születő francia (és belgiumi)
irodalom a németekkel szembeni vereségre, másfelől, miben áll ez utóbbi hatása az irodalomra (ez a kérdés nyilván nem csak aktuális jelentőséggel bír a már ekkor is szívesen
teoretizáló de Man számára, sokkal inkább a történelmi helyzet teremt alkalmat egy nagy
horderejűnek látszó kérdés mérlegelésére). Amit de Man hol az aktuális háborúnak, hol
„forradalomnak”, hol (talán még rosszabbul csengő, a kései de Man számára egészen más
értelemben fontos) kifejezéssel „eseményeknek” (événements) nevez, egyfelől aktuális és
meglehetősen pragmatikus kérdéseket hív elő, másfelől pedig a (politikai) realitás nagy
horderejű változásainak a szellemi életre gyakorolt hatásában rejlő dilemmát. Ennek
megfelelően a válasz is rendre kétféle: az ellenőrzött lap ifjú kritikusa megnyugvással állapítja meg azt, hogy a megszállók nem avatkoznak be az irodalom ügyeibe,32 rendre a fasiszta kultúrpolitikáról szerzett pozitív benyomásokkal távozik a brüsszeli Olasz Kultúra
Házának különféle rendezvényeiről, s miközben – bár az ellentmondás nem teljes – ismételten megállapítani kényszerül, hogy a francia irodalom folytonosságát a háború (mint
politikai vagy történelmi esemény) nem befolyásolja,33 folyamatosan azon töpreng, hogy
miként válaszol a legyőzött francia kultúra a „forradalom” kihívásaira, illetve mely szellemi tévutak vezethettek a vereséghez. Nagy leegyszerűsítéssel a tapasztalat mint „fikcionális diskurzus” és mint „empirikus esemény”, de akár a teória és a zsurnalizmus közötti
feszültség jelentkezik ezekben a helyzetképekben, amennyiben a kritikus (már ekkor is
határozott argumentációs stílusának némiképp ellentmondóan) nem jut végleges döntésre a szellemi és politikai folyamatok összetartozásának lehetőségét illetően. Noha
– egyfelől – elutasítja az apolitikus esztétizmust,34 másfelől folyamatosan figyelmeztet az
irodalom autonóm létére, saját (elsősorban a műfaji fejlődésben tettenérhető) törvényeire, amelyeket a kritikának gondosan le kell határolna akár a morális ítéletek rendjétől
is.35 Ez az autonómia ugyanakkor szembeötlően organisztikus mintát ölt,36 ami, mint azt
32
33
34
35
36

Uő: Témoignages sur la guerre en France = Uő: Wartime Journalism 1939–1943. Lincoln, 1988, 55.
Pl.: Uő: Bilan d’une année = uo., 149.; La littérature française devant les événements = uo., 187.
L. erről J. Brenkman: Fascist Commitments = Hamacher–Hertz–Keenan (szerk.), 24.
Vö. Uő: Sur les possibilités de la critique = Uő: i. m., 168. Erről l. bővebben H.-J. Frey: Literature, Ideology = Hamacher–Hertz–Keenan (szerk.), 185–188.
Ami de Man irodalom- és kultúrafelfogását a kollaborációval még nem gyanúsítható, legkorábbi
írásaitól kezdve meghatározza a háború éveiben, ennek kontextusairól pl. J. Derrida: Like the
Sound of the Sea Deep Within a Shell = uo., 134–135.

2005. augusztus

85

a fiatal de Man „esztétikájának” más komponensei elárulják, közvetlen átjárást tesz lehetővé e látszólag „autonóm” szféra és a fizikai valóság bizonyos meghatározottságai között.
Az átjárást, amint azt e kritikai írások eszmerendszerének másik fontos csomópontja
első pillantásra elárulja, valójában egy sajátos determinizmus biztosítja, amely – mint az
minden kommentátor számára azonnal nyilvánvaló – az esztétikai nacionalizmus képletében jelentkezik. Mondhatni, az irodalom autonómiájának imént jelzett kétértelműsége
ebben az ideologikus formációban oldódik fel, amely szinte mindegyik nagyobb lélegzetvételű kritikában szerephez jut. De Man ekkori irodalomfelfogásának antiindividualizmusa37 éppúgy ennek az ideológiának az egyik megjelenési formája, mint – jóval gyakrabban – az a nemzetkarakterológiai nézőpont, amely a német hódítás empirikus eseményét
a szellemi folyamatok síkjára transzponálja: az „interkulturális” hatásfolyamatok és háborúk itt a hideg, részvétlen, világos és racionális pszichológiai elemzés hagyománya által
meghatározott francia és a belső világot megnyilvánító, az őszinteségre, a közösségre,
mítoszra és morális problémákra épülő német tradíció között zajlanak,38 ami némiképp
formalizálva a felszín és a mély, a „forma” és a „tartalom” princípiumainak konfliktusaként is magyarázható, ahol – későbbi önmagával ellentétben – de Man szimpátiája inkább
az utóbbiaké (noha, s ez kulcsfontosságú lehet, ez a szimpátia nem „német”, hanem „francia”, vagy „flamand” szemszögből fogalmazódik meg!). A valóban modern irodalom különböző fejleményeit de Man nem kíséri általánosan ellenszenvvel, ám bizonyos téves irányokat épp e nacionális meghatározottságok megtagadásával magyaráz, így kapcsolódik
pl. a német expresszionizmust dekadensként elítélő nemzetiszocialista szólamhoz (ami
franciául még – ártatlanabbul – „décadence”-ként jelenik meg, azt az egyik flamand
nyelvű cikkben előforduló „ontaarding” világosan az „Entartung”-nak felelteti meg39):
a túlhajtott absztrakció, a torzítások révén karikaturisztikussá tett reazlimus stb. mint olyan
technikák, amelyek eltérítik az irodalom fejlődését a maga organisztikus törvényeitől,
a faji tipológiában természetesen a „zsidó” fogalmában nyerik el a párhuzamukat,40 ugyanakkor hozzá kell tenni ehhez azt is, hogy ezek a jegyek nem határolhatók le világosan
azoktól, amelyek a „francia” kulturális identitást jelenítik meg. Sokkal inkább arról van
szó, hogy aminek van helye egy kultúra hagyományában, az bomlasztó hatással van egy
másikban s talán pontosan ezt a bomlasztó hatást veszik célba az elhíresült antiszemita
hangvételű kijelentések. Vagyis, s ez teljesen konzekvens az esztétikai nacionalizmus ideológiája szerint, még ha ezt de Man nyíltan nem is fejti ki (bár – a fordítás dilemmáját tárgyalva – több helyen érinti a kérdést41), ebben a értelemben éppen a partikuláris nemzeti
identitások találkozása a felelős az irodalom („autonóm”) világait érő fenyegetésekért.
37
38

39
40
41

L. pl. de Man: La littérature française devant les événements, uo.
Vö. pl. Uő: Regards sur l’Allemagne = Uő: i. m., 126.; Le destin de la Flandre = uo., 139.; Introduction à la littérature allemande contemporaine = uo., 200.; Contemporary Trends in French
Literature = uo., 305. De Man esztétikai nacionalizmusának részletesebb jellemzéséhez vö. S. H.
Krueger: Opting to Know = Hamacher–Hertz–Keenan (szerk.), 301–305.; J. S. Librett: From the
Authority of Appropriate (De)form(ation) to- = uo., 315.; H. Rapaport: De Man Ce Soir = uo.,
358–359.; S. Weber: The Monument Disfigured = uo., 408–409.
de Man: Un roman allemand = Uő: i. m., 145.; Blik op de huidige Duitsche romanliteratuur = uo.,
323. (A View on Contemporary German Fiction = uo., 325.)
L. Uő: Les Juifs dans la Littérature actuelle = uo., 45.; A View on Contemporary German Fiction, uo.
Uő: Deux romans germaniques = uo.; Romans Allemands = uo., 194.

86

tiszatáj

A helyzet persze csak formálisan ez, hiszen a nagy vereség után de Man épp a felfordult világrendben (értve ezalatt az új német hegemóniát) látja pl. a francia kultúra, de alapvetően az európai kultúra (szívében persze a némettel) megújulásának esélyeit s ennyiben
a kulturális közvetítésnek éppenhogy volna helye, noha ez leggyakrabban irreverzibilis
formában (tehát: az önmagára találó német kultúra hatásaként) jelenik csak meg. Európa,
az európai identitás kulturális megújulása (s mindez, az Európai Unió aktuális önlegitimációs ideológiájára gondolva, manapság igen zavarba ejtő lehet) egy új típusú, párhuzamos nacionalizmusokra épülő („nationalisme [...] complementaire”) formációt ígér,42
amelyet de Man éppen a – „francia” típusú – exkluzív nacionalizmus meghaladásaként
ünnepel. Az ily módon felvillantott egység (amelynek nyelvi modelljét közelítőleg a felszín
és a mély, forma és tartalom Uniója képezi) két jellegzetes fenoménban jelenik meg e kritikák diskurzusában: az egyik az ekkortájt Heidegger számára is fontos Ernst Jünger,43
akinek munkáiról de Man rendszeresen beszámol és akiben – Rilke után (!) – a német és
a francia szellem szétválásának meghaladását látja, a másik pedig, s ez különösen jelentéses, a flamand nemzeti identitás. De Man, aki – a két kollaboráns lapot megelőzően –
balliberális irányvételű egyetemi lapok munkatársaként írta első cikkeit, eredetileg a flamand neutralizmus híve volt, sőt később is többször kifejti abbéli félelmét, hogy a csodált
német kultúra (Flandriának a Harmadik Birodalomba való teljes becsatlakoztatása esetén) elnyelheti a specifikusan flamand identitást, amely pl. közelebb áll a felszín és
a plaszticitás esztétikai elvéhez, mint a német kultúra, ugyanakkor realistább és kevésbé
absztrakt a franciánál.44
Mint kritikáinak narrátoráé ugyanakkor, de Man nézőpontja nem kapcsolódik konzekvensen sem „saját” nemzeti identitásához, sem a két nagy európai szomszédéhoz.
A szakirodalomban a szövegekre, illetve visszaemlékezésekre hivatkozva többen is meggyőzően vitatják, hogy a kritikus német kultúra iránti csodálatából egyértelműen következtetni lehetne a „német” kötődésekre.45 Ehhez az is hozzáfűzhető, hogy a Le Soir című
lapba írt, francia nyelvű írások kiindulópontját rendre a „francia” irodalom vereség utáni
helyzetének kérdésköre szolgáltatja (a német tárgyú recenziókban is), a Het Vlaamsche
Landban publikált néhány – flamand nyelvű – írás pedig egy „flamand” nézőpontot inszceníroz. Részint téves volna azonban azt a – némiképp felmentő – következtetést le42
43
44

45

Vö. pl. Uő: L’Exposition « Histoire d’Allemagne » au Cinquantenaire = uo.; Le problème Française = uo., 226.; Art as Mirror of the Essence of Nations = uo.; A Great Writer = uo.
L. uo. Vö. még ehhez L. Waters: Introduction = de Man 1989, xxvii-xxviii.
Vö. de Man: La destin de la Flandre. Az Esztétikai ideológia Kant-tanulmányainak a nemzetkarakterológiára tett parodisztikus hivatkozásai legalábbis felidézik ezt az írást: Fenomenalitás és
materialitás Kantnál, 73.; Kant materializmusa = uo., 124–126., vö. továbbá Criticism and Crisis
= Blindness and Insight. London, 19832 , 5., 15–16. Megemlítendő egyébként, hogy a flamand
neutralizmus vagy legalábbis részleges önállóság elve egyáltalán nem választja el de Mant a korszak flamand nacionalista programjaitól, amennyiben ezek – ugyanígy a német Birodalomba való
beolvadás veszélyétől tartva – hasonló álláspontból mondtak le a Belgiumból való teljes kiválásról, vö. Brenkman: i. m., 30., ill. Uő – J. D. Law: Resetting the Agenda = Critical Inquiry 1989/3–
4, 808.
Vö. pl. R. Gasché: The Wild Card of Reading. Cambridge/London, 1998, 247.; E. Colinet: Paul de
Man and the Cercle du Libre Examen = Hamacher–Hertz–Keenan (szerk.), 429–430. Ellentétes
álláspontként l. pl. Goodhart, 232.

2005. augusztus

87

vonni, hogy a fent felvázolt kulturális nemzetkarakterológia a már ekkor négy nyelvet birtokló de Man számára a kultúrák nyelvi meghatározottságának aberráns figurációjaként
működne: az identitást ezekben az írásokban inkább a nemzet vagy a faj („bloed en bodem”, ahogyan a már többször hivatkozott Jünger-kritika végén olvasható46) jeleníti meg,
mint a nyelv, de még inkább a kettő organikus egysége, amint azt – az „Entartung” látleletei mellett – a fordítások példája jelezheti, amennyiben a fordíthatóság fokozatait
ezekben az írásokban – nem teljes összhangban az akkortájt korszerű fordításelméleti
előfeltevésekkel pl. Valérynél vagy Kosztolányinál – nem a nyelvi bonyolultság, hanem kizárólag az eredeti mű nemzeti tradíciójához való odatartozásának foka határozza meg. Az
identitás alakzata tehát, bár a hivatalos náci ideológiánál47 kevésbé vulgáris, kevésbé konzekvens és kevésbé egyértelműbb formában, a nemzet vagy – helyenként – a faj, amely itt
– ismét csak a náci kultúrideológiára emlékeztető módon – a nemzet identitását létrehozó
vagy kinyilvánító autoformatív kulturális praxis szükségszerű feltétele. Ehhez pedig az is
hozzátartozik, hogy a nemzeti identitás önfenntartásának egyik leghatékonyabb narratív
ábrázolása a „történelem”, amely az organicisztikus esztétikai koncepcióba illeszkedő
autotelikus törvényszerűségként jelenik meg de Man írásaiban.
De Man két cikkben is tárgyalja René Lalou Histoire de la Littérature Française contemporaine c. munkáját,48 ez alkalomból mintegy leckéket adva önmagának az irodalomtörténet elméletéből: a kritika, annak érdekében, hogy meghaladhassa a múló, partikuláris ítéletalkotás kétes érvényességét (vagyis, tulajdonképpen: a napi zsurnálkritikát), a jelenben alkotott ítéletek történeti meghatározottságaira kell, hogy támaszkodjon, ezeket
azonban az irodalom történeti birodalmának saját törvényei szabják meg. Az irodalom
(fél)autonóm karaktere, történeti vetületben, a műfajok fejlődési törvényeiben jelentkezik,
amelyek nem minden esetben felelnek meg a történelem alakulásáról alkotott nem-irodalmi fogalmaknak, amint azt de Man másutt is felveti, pl. az irodalmi korszakok vagy
mozgalmak elnevezései és más eszmetörténeti kategóriák közötti összeegyeztethetőség
problémájaként.49 Lalou munkájának azon sajátossága, hogy az, különösen a jelenkor felé
közelítve nagy áramlatok és összefüggések helyett a francia irodalom aktuális jelenségeinek kaotikus, rendezetlen képét nyújtja, de Man szerint abból a hiányosságból fakad, hogy
a szerző képtelen olyan vezérelvet találni, amely az irodalom alakulástörténetének folytonosságát biztosítaná: olyan, nem esetleges és tartós jelenségeket, amelyek lehetővé tennék
a nagy történeti összefüggések kirajzolódását. A kritikus (későbbi írásai felől nézve igen-

46
47

48
49

de Man: Een groot schrijver = Uő 1988, 320. L. ehhez még: P. Kamuf: Impositions = Hamacher–
Hertz–Keenan (szerk.), 257.
Vö. elsősorban Lacoue-Labarthe és Jean-Luc Nancy elemzéseivel: Lacoue-Labarthe, 138–139.;
ill. Uő – J.-L. Nancy: The Nazi Myth = Critical Inquiry 1990/1–2. Utóbbi elemzés bármennyire
konzekvens és meggyőző, mégis felmerül a kérdés: azzal, hogy a szerzők az „identitás” (politizált)
fogalmát specifikusan német problémaként kifejtve a rasszizmust törvényszerűen „a totalitarianizmus német alakzataként” azonosítják, nem ismétlik-e meg azt a nemzetkarakterológiai allegóriát, amelyet lelepleznek? A problémához l. még Waters: i. m., xxvi.
de Man: Un Histoire de la Littérature Française contemporaine = Uő: i. m.; Criticism and Literary History = uo.
Uő: „Notes Pour Comprendre Le Siècle” = uo., 171.

88

tiszatáj

csak jelentéses50) ellenpéldával is szolgál, Marcel Raymond De Baudelaire au Surréalisme c. nagyhatású munkájára hivatkozva, amely – a „művi leegyszerűsítések” veszélyével
is szembenézve – képes feltárni a francia költészettörténet nagy törvényszerűségeit, amelyeket (mint „a kreatív formák fokozatos kibomlását és virágzását”) – s ez fontos lehet –
„még a leginkább sokkoló események – háborúk és forradalmak – sem mindig képesek
feltartóztatni vagy ösztönözni”. De Man, a cikkek túlnyomó többségében, valóban arra az
álláspontra helyezkedik, hogy az irodalmi, sőt, általában a történeti folyamatok organisztikus-ciklikus alakulását, kontinuitását még e leginkább felforgatónak tűnő események
sem törhetik meg: a szürrealizmus fejleményeit szemlézve elégedetten nyugtázza, hogy –
pusztán formai újításaitól eltekintve – még ez a költői „forradalom” sem lép ki a romantikus irodalom nagy hagyományából,51 míg másutt amellett érvel, hogy a nagy történeti cezúrák valójában csupán az eseményektől kellő távolságot venni képtelen s így magát
a „történelmet” félreismerő kortárs szemlélő számára jelentkeznek ilyenként: pl. a két nagy
háború közötti minden látszólagos különbség ellenére, „l’histoire ignore les brutales
ruptures de continuité”.52 Ez a történelemszemlélet konzervatívnak nevezhető, s joggal tételezhető – az összevetés minden nehézsége ellenére – , hogy legalábbis ebben az egy öszszefüggésben aligha állítható, hogy de Man felfogása sokat változott volna a későbbiek folyamán: a „modernség” fogalma ellen állást foglaló tanulmányai a 70-es évek elején emlékezetes elemzésekben vázolták fel a modernizmus elvi képtelenségét arra, hogy elszakadjon az irodalom (itt már nem organisztikus mintázatú) történeti kontinuitásától, sőt éppen a modernizmus tartós igényében azonosítják e kontinuitás biztosítékát.53 Amikor
Frank Lentricchia, az Irodalomtörténet és irodalmi modernség c. esszé sajátos logikáját
elemezve, de Man történelemképének passzív, „kvietisztikus” karakterére helyezte a hangsúlyt,54 lényegében erre az összefüggésre is támaszkodhatott volna: az irodalom történetileg is autonóm világa nem tűr beavatkozást, s e tézis ennyiben mintha előre is vetítené
a kései de Man szkepszisét a diszkurzív és az etikai-politikai szférák közötti átjárhatóságot
illetően. Csakhogy, amint arra a nemzeti irodalom és a nemzeti sors közötti organisztikus
összefüggés is emlékeztethet, az ifjú kritikus diskurzusába ez az átjárás azonban mégiscsak visszaszüremkedik,55 méghozzá a történeti szükségszerűség képzetében, amely, minden ellenállást megtörve, rákényszeríti személyfeletti törvényeit a gondolkodás és cselekvés világára egyaránt.56 Ez a kényszer, amelyet gyakran a – későbbi, angol nyelvű tanulmányaiban is fontos, bár másként szituált57 – „imposition” kifejezéssel jelenít meg, lénye50
51
52
53
54
55

56

57

L. a Blindness and Insight igen kritikus hivatkozásait, különösen: Uő: Lyric and Modernity = Uő
19832, 171.
Uő: A propos de la revue « Messages » = Uő 1988
Uő: Le Testament Politique de Richelieu = uo., 135.
Uő: Irodalomtörténet és irodalmi modernség = Uő 2002, 94–96.; Lyric and Modernity, 182–186.
F. Lentricchia: Criticism and Social Change. Chicago/London, 1983, 42–51.
De Man álláspontjának kettőségét tételezi az irodalom autonómiájával kapcsolatban A. Y. Kaplan: Paul de Man, Le Soir, and the Francophone Collaboration = Hamacher–Hertz–Keenan
(szerk.), 270–277.
A történelem ilyetén elgondolása részint legalábbis szintén Hendrik de Man hatására mutat viszsza, l. ehhez G. H. Hartman: Judging Paul de Man = Uő: Minor Prophecies. Cambridge/London,
1991, 140–141.
Vö. pl. de Man: Shelley Disfigured, 117.

2005. augusztus

89

gében az ifjú de Man politikai attitűdjének sajátos legitimációjaként is felfogható: ha
a történelem a maga autonóm törvényei szerint cselekszik, akkor a „kollaboráció” lényegében az egyetlen, el nem vakított reakciónak nevezhető.58 A „történelem” öntörvényű mozgásának felel meg az a „realizmus”, amelynek princípiumát az ifjú de Man esztétikai nézeteiben éppúgy érvényesíti, mint ahogy argumentációs technikájában is a legfőbb hivatkozási pontként használja (ezt sugallhatja pl. a téves, „vulgáris” nézetekkel szembeforduló
érveket rendre bevezető „en realité” fordulat gyakorisága). Nyilvánvaló ugyanakkor, hogy
– amint arra a kérdést a „kollaboráció” és „realizmus” fogalmai közötti kapcsolat Sartre-i
elemzéséből kiindulva vizsgáló Werner Hamacher felhívja a figyelmet59 – a történelmi fejlemények „realista” szemléletének valójában az olyan empirikus effektusokat kell a történelem mély törvényszerűségeivel azonosítania, mint – példának okért – a német csapatok
hadifölényét, ami aztán megmagyarázhatná akár azt is, hogy de Man hűségesen szemlézi
a német hatóságok által elfogadott kollaboráns francia irodalom teljesítményeit, noha feltehetőleg egy sokkal köznapibb értelemben vett, szerkesztői „imposition”-nak megfelelve.60 Az, ami de Man kritikusi attitűdjét meghatározza (pl. azt, hogy, az irodalom
autonómiájának tézisével nem teljesen összeilleszthető módon, folyamatosan a háborús
fejlemények és az irodalom összefüggéseire kérdez rá), voltaképpen nem más, mint az
irodalomtörténet és a történelem között a felszín alatt mégiscsak megtalált szerves kapcsolat, ami mégis lehetővé teszi annak a politikai fejleménynek az esztétikai igazolását,
amelynek önkényét de Man a szellemi világ organisztikus autonómiájának fikciója segítségével a „történelem” törvényszerűségeinek rendszerébe illeszti.61

58

59

60
61

Az ilyen típusú szükségszerűségekre hivatkozó „realizmushoz” vö. Uő: Les livres sur la campaigne
de Belgique = Uő 1988, 38.; Journal de la France = uo., 253. („la politique de collaboration resulté de la situation présente non comme un idéal désiré par l’ensemble du peuple mais comme
un irrésistible nécessité á laquelle nul ne peut échapper”).
L. Hamacher: Journals, Politics = Uő – Hertz–Keenan (szerk.), 447–450. Hamacher Sartre következő tanulmányára hivatkozik: J.-P. Sartre: Qu’est-ce qu’un collaborateur? = Uő: Situations
III. Paris, 1949. A „kollaboráció” fogalmához és problémájához ebben az összefüggésben l. még
Waters: Paul de Man = Hamacher–Hertz–Keenan (szerk.), 398–399., ill. Uő 1989, xxi. A kifejezés jelentésárnyalatairól a kor politikai diskurzusában l. J. Stengers: Paul de Man, a Collaborator? = L. Herman–K. Humbeeck–G. Lernout (szerk.): (Dis)continuities. Amsterdam/Antwerpen,
1989, 45–46.
Vö. ehhez: E. de Bens: Paul de Man and the Collaborationist Press = Hamacher–Hertz–Keenan
(szerk.), különösen 91–92., Kaplan, 268.; ill. D. Lehman: Signs of the Times. New York, 1991, 172.
Innen nézve meglehetősen komplex feladatnak tűnik annak eldöntése, hogy az Irodalomtörténet
mint irodalmi modernség nevezetes zárlata („a történeti tudás alapját nem empirikus tények képezik, hanem írott szövegek, még akkor is, ha ezek a szövegek háborúk és forradalmak maszkjaival álcázzák magukat” – de Man: Irodalomtörténet és irodalmi modernség, 97.) vajon ironikus,
kritikai olvasatát nyújtja-e de Man kollaboráns történelemfelfogásának, vagy éppenséggel ez
utóbbi valamiféle maradványának továbbélésére, esetleg de Man rejtett önfelmentésére kellene
gyanakodni? A szövegrész mindesetre értelmezhetőnek tűnik a történeti esemény közvetlen hozzáférhetetlenségének cáfolataként, az eseménynek a textuális inskripcióéra emlékeztető kiszámíthatatlan véletlenszerűségére való hivatkozásként (ami az esemény és következményei közötti
diszjunkciót is implikálhatja), de akár a történelem textuális „utóéletének” (a kifejezés de Man-i
értelmezését l. Walter Benjamin A műfordító feladata című írásáról, 74.) azon elkerülhetetlen
implikációjaként is, amelyet de Man másutt (Ellenszegülés az elméletnek, 98.) történelem és in-

90

tiszatáj

Eltekintve természetesen azoktól a nem diszkurzív körülményektől, amelyeket a vita
során pro és kontra számtalan módon felhasználtak (a fiatal kritikus anyagi kényszerhelyzete, karrierizmusa, a nagy hatású nagybácsi, Hendrik de Man befolyása stb.), a de Man-i
„kollaboráció” lényegében tehát az esztétikai és a politikai olyan konstellációjából nyeri
legitimitását, amelynek fő alapjait (az irodalom pszeudoautonómiáját, az esztétikai nacionalizmus előfeltevéseit, illetve a történelem kontinuitásának konzervatív felfogását) a kései de Man ideológiakritikája, hatalmas energiákat mozgósítva, lényegükben kérdőjelezte
meg. A probléma ily módon az ifjúkori megtévelyedését kiváltó eszmék és teoretikus
konstellációk ellen egy életen át hadakozó de Man alakjának kirajzolódásában volna megoldható, a helyzet azonban mégsem ilyen egyszerű: a kései de Man „olvasáspolitikájának”
értelmében ugyanis maga a – dekonstrukcióként végbemenő – olvasás kell hogy elvégezze
a kritikai munkát, amely – pl. – felszámolná az írás és a cselekvés világai közötti átmenet
ideologikus feltételeit, ezzel azonban (egyfelől) maga is beíródik a cselekvés performatív
rendszerébe, ahol (miként az számtalanszor meg is történt) akár az utólagos felmentés
gesztusaként is értékelhető volna. Ezenkívül az olvasás, mint ideológiakritika, szétvetheti
a szövegek és az általuk végrehajtott tettek egységét, ami különös következményekkel
jár(ha)t, különösen a leginkrimináltabb cikkek megítélésében, de, példának okáért, egy
ilyen olvasás szükségszerűen feloszlatná az irodalom pszeudoautonómiájának körvonalait
az ifjú de Man írásaiban és éppen az irodalom valóságos autonómiájára vonatkozó megállapításokban jelölné ki e szövegek kritikai szubverziójának potenciálját, amely aztán
szükségszerűen megbontaná magának a kollaborációnak az ideologikus cselekvésértékét.
A leginkább zavarbaejtő ebben a folyamatban az, hogy a referens és trópus közötti különbség helyreállítására alapuló de Man-i ideológiakritika – ebben az összefüggésében
legalábbis – implicit módon minden szövegben, amennyiben az valóban a textualitás állapotában jelenik meg, eleve érvényteleníti azt az ideologikus réteget, amelyet egy szöveg
hordoz vagy amellyel egyáltalán érintkezik. Az olvasás, ha valóban az, már mindig megkettőzi az ideologikus diskurzust és – lényegében a szöveg textualitásával azonosulva –
csak azt képes elítélni, ami mindig olvasásnak tetteti magát, de – noha elkerülhetetlen –
sohasem lehet az: a tropológiai szisztéma referencializálását.
A írások ismertté válását követő vita során az (érdemben) „olvasók” így nemcsak a nagyobb nyilvánosság elé táruló etikai-politikai értékelés eléggé tagolatlan feltételrendszerét
vonták kétségbe, hanem – egyazon lépéssel – a de Man-i kollaboráció „cselekvésértékét”
is. A – végtelenül redundáns – vita során persze előtérbe kerültek azok a tények is, amelyek elvileg még különösebb olvasás nélkül, de Man újságírói szerepvállalásának politikai
dimenzióját sokszorozták meg (pl. az irodalom autonómiáját esetenként kollaboráns szerzőkkel szemben is védelmébe veszi,62 témaválasztása sem korlátozódik minden esetben
a német hatóságok által támogatott irodalomra, még a háború évei alatt közreműködik
a Messages c. szürrealista folyóirat kiadásában, a megtalált kortárs szemtanúk cáfolják de
Man feltételezett antiszemitizmusát,63 amely amúgy is „csak” két cikkben nyilvánul meg
stb.), ahogyan azt is nehéz volna cáfolni, hogy a szövegek előfeltevésrendszere és argu-

62
63

terpretáció megkülönböztethetetlenségeként ír le. A probléma néhány évvel korábbi, jóval kidolgozottabb, bár talán nem ennyire sarkos kifejtését l. Uő: Wordsworth and Hölderlin = Uő 1984
Pl. uő: Charles Péguy = Uő 1988; ill. « Notes Pour Comprendre Le Siècle », uo.
Vö. Colinet, 430–431.

2005. augusztus

91

mentációja nem teljesen koherens (de Man „védői” helyenként már-már parodisztikus
gyakorisággal ismételgetik ezt az érvet64). A vita bőségesen tanúskodik arról, hogy a kései
és korai írások közötti folytonosság kérdésében minden lehetőség szövegszerűen alátámasztható: a Geoffrey H. Hartman kezdeményezésére elterjedt érv a teljes törést feltételezi, amit megerősíthet maga az Esztétikai ideológia egész projektje, mint számos
implicit gesztus, kétségtelen viszont az is, hogy – a szintén érzékelni vélt stilisztikai és érvelésmódbeli hasonlóságokon túl – az ifjúkori írások teoretikus kérdésfelvetéseinek egy
része továbbél a kései, ismert tanulmányokban65 (különösen az irodalom paradox autonómiájának problémája, de Man történeti konzervativizmusa, vagy éppen az irodalom és
morál összeegyeztethetetlensége) és természetesen olyan, rejtett összefüggések is előkerülnek, amelyekben mintegy de Man maga ismeri be képtelenségét a sötét múlttól való
megszabadulásra,66 illetve – a másik oldalról nézve – igazolja magát (pl. rövid Bahtyinkommentárjában, ahol a Bahtyin-filológia állására, az állítólagosan kiadatlan kéziratok
létére tett hivatkozást közvetlenül megelőzve, egy Leo Strauss-citátum segítségével az „elnyomott gondolkodók” egyik lehetséges stratégiájaként említi, mint a többszólamúság egy
változatát, a politikai „double-talk” stratégiáját67). A kései de Man sajátos nyelvszemléletében (amelyet gyakran – nem egészen pontosan – a nyelv különös antropomorfizálásával
jellemeznek) a nyelv önkényes működését rendre a fizikai erőszak brutális képzetei jelenítik meg, amit az olyan, a mesterben csalódott egykori tanítványok, mint Stanley Corngold, természetesen a kollaboráns logika sajátos továbbéléseként azonosítanak.68 Evvel
(csak látszólag) szöges ellentétben az, hogy az olvasás a kései de Man diskurzusában gyakran a gyász modalitásában jelenik meg, illetve a gyászmunkához hasonlíttatik – aminek
jelentőségére néhány évvel korábban Derrida hívta fel a figyelmet69 –, ebben az összefüggésben arra szolgáltat érvet, hogy maga de Man jóvátehetetlen bűnként hordozná
a múlt terhét.
64
65
66

67

68
69

L. pl. a „heterogeneous” kifejezés sűrű ismétlődését Miller TLS-beli írásában: Miller–T. Todorov:
The Heidegger/de Man debates = TLS 1988-6-17-23,
Vö. elsősorban Kaplan, 267.; ill. A. Stoekl: De Man and Guilt = uo., 377–380.
L. pl. a Blindness and Insight 2. kiadásának előszavát („I am not given to retrospective selfexamination and mercifully forget what I have written with the same alacrity I forget bad movies
– although, as with bad movies, certain scenes and phrases return at times to embarrass and
haunt me like a guilty conscience” – Uő: Foreword to Revised, Second Edition = Uő 19832, xii.)
vagy azt az interjút, ahol de Man kifejti, hogy sosem volt közömbös a politika és az ideológia
problémái iránt (S. Rosso: An Interview with Paul de Man = de Man 1986, 121.)
„Dialogism (...) can, first of all, simply mean double-talk, the necessary obliqueness of any
persecuted speech that cannot, at the risk of survival, openly say what it means to say” (de Man:
Dialogue and Dialogism = Uő 1986, 107.). De Man egyik utolsó, a Le Soir-ban közzétett írását egy
Hubert Dubois nevű (amúgy feltehetőleg kollaboráns) belga költő Le Massacre des Innocents c.
művéről (Uő: « Le Massacre des Innocents » = Uő 1988) pedig gyakran egyenesen úgy értékelik,
mint ahol de Man még a „double-talk” védelméről is lemondva nyilvánítja ki a háború áldozatai
iránti részvétét (Dubois-ról ebben az összefügésben l. Hertz: More Lurid Figures = Diacritics
1990/3, 17–23.)
S. Corngold: On Paul de Man’s Collaborationist Writings = uo., 82–84.; ill. Paul de Man on the
Contingency of Intention = Herman–Humbeeck–Lernout (szerk.), 33–37.
Vö. Derrida: Mémoires. Bp., 1998, különösen 44–67. Vö. továbbá T. Siebers: Mourning Becomes
Paul de Man = Hamacher–Hertz–Keenan (szerk.), 364.

92

tiszatáj

Az olvasás allegóriái már szóba hozott utolsó tanulmánya, a vallomástétel és a mentegetőzés inkább nyelvi, mint morális képtelenségéről a korai szövegek összefüggésében
de Man vallomásának elmaradását menti fel vagy magyarázza (erről később bővebben),
egyben – de Man más írásaival párhuzamosan – ismét szó és tett szétválásának nyelvi
szükségszerűségét megerősítve, amely tétel maga szintén felmentésként, illetve magyarázatként is funkcionálhat. A két, rendre ismétlődő lehetőség azonban, teljesen nyilvánvalóan, egymást tükrözi: az, hogy de Man kései nyelvfelfogása kétes önfelmentésként ítélendő-e el vagy hatékony önkritikaként értelmezendő, ugyanezen nyelvfelfogás melletti
vagy elleni állásfoglalás függvénye, ami azt is láthatóvá teszi, hogy mind a korai, mind
a kései írások megítélését ebben a vitában – függetlenül a kontinuitás kérdésétől – az határozza meg, hogy a két korpusz egymást teszi olvashatóvá (nagyon gyakorlatias értelemben
is: ugyan ki olvasta volna végig az ifjúkori publicisztikát, ha nem léteznének a kései tanulmányok?). Úgy azonban, hogy – a többek közt de Mantól tanult mintázat szerint –
a konstelláció minden esetben aszimmetrikus, bár nem azonos módon: míg az ideológiakritikai olvasás képes lehet a korai szövegek ideologikus konstrukcióját (infraszövegét?70)
megbontani, textualizálni, heterogenizálni, dekonstruálni, azaz olvashatóvá vagy éppen
olvashatatlanná tenni, a kései de Man diskurzusának kritikai olvasata aligha indulhat ki
egy – még ha benne esetleg nyomokban felfedezhetőnek is vélt – ideologikus diskurzusból. Aligha véletlen tehát, hogy ez utóbbi esetben leginkább a morális és politikai cselekvés kategóriái határozzák meg a folyamatot (a fő „vádpontok” ennek megfelelően „a dekonstrukció” hatalmi törekvéseire, rejtett autoritatív gesztusaira, szociális passzivitására,
és persze de Man hallgatásának amoralitására irányultak). Mindez azt mutatja, hogy olvasás mint politikai aktus csakis az előző esetben lehet hatékony, ugyanakkor korántsem vehető a priori bizonyosra, hogy ez a hatékonyság átvihető a politikai cselekvés világába.
A kérdés legkézenfekvőbb kontrollinstanciáját de Man azon újságcikkei kínálják, amelyekben a (még ha nem is „koherens” 71) antiszemitizmus nyílt jelenléte regisztrálható
s amelyek közül az egyik túllép a korábban elemzett aberráns nemzetkarakterológiai esztétika keretein. Ez a cikk (Les Juifs dans la Littérature actuelle) – de Man Le Soir-beli pályafutásának elején – egy, a „zsidókérdésnek” szentelt összeállításban jelenik meg, és –
amit senki nem mulaszt el megjegyezni – kiindulópontja, az ún. „vulgáris antiszemitizmus” kritikája, lényegében elhatárolja az összeállításban szereplő többi cikktől. A „vulgáris antiszemitizmus” kifejezés persze némiképp megtévesztő, pl. Derridát is zavarba hozza:72
logikailag („szintaktikailag”) léteznie kellene ezek szerint egy másik, előkelőbb, kifinomultabb, elfogadható (?) változatnak, Derrida ugyanakkor – arra hivatkozva, hogy e másik lehetőség az írásban nem jelenik meg (hacsak persze nem az ott kifejtettekre vonatkozik) –
nem tartja kizárhatónak, hogy a kifejezés minden antiszemitizmus jelzőjeként értendő,
ami, ebben az értelemben, ismét az érvvezetés elemi logikáját szem előtt tartva, azt kellene, hogy jelentse (bár idáig Derrida sem merészkedik), hogy az, ami de Man aláírása fe70
71
72

Vö. de Man: Antropomorfizmus és trópus a lírában, 393.
O. de Graef: Aspects of the Context of Paul de Man’s Earliest Publications = Hamacher–Hertz–
Keenan (szerk.), 112–113.
L. Derrida: Like the Sound of the Sea Deep Within a Shell, 143. L. ehhez még Gasché, 249–252.
A fogalom, amely egyébként Hendrik de Mannál is hangsúlyos szerepet kap, az ifjú de Man
kritikai ítéleteiben is rendre (hol nyíltan, hol rejtetten) jelentkezik.

2005. augusztus

93

lett olvasható, nem nyilvánít meg semmiféle antiszemitizmust. Akárhogy is, az írás gondolatmenete abban azonosítja e „vulgáris antiszemitizmus” tévedését, hogy a kortárs, dekadensnek és elzsidósodottnak (enjuivé) látott irodalom válságjelenségeit olyan társadalmitörténeti fejleményekből vezeti le (a világháborút követő felfordulásból, amely a zsidók
befolyásának növekedésével járt volna), amelyeknek az irodalom (az ifjú de Mannál szokásos módon) ellenáll, amennyiben nem tér el saját, autonóm törvényeitől. Ez – a de
Mant „védő” interpretációs minta szerint – nem is politikai, hanem elsősorban az irodalom függetlenségéről előadott tétel pusztán, mintegy a cenzúrát kijátszandó, alkalomként
használja a megadott tematikát, ami többek közt még ahhoz a lehetőséghez is elvezetne,
hogy de Man diskurzusa itt is egyfajta „double-talk” szerint szerveződne.
Az irodalom, amely, ellentétben más területekkel, képes egy idegen erő (a zsidóság)
befolyásának ellenállni, az európai kultúra alapvető „egészségéről” tanúskodik, ami – de
Man ekkori irodalomkritikai nézeteivel összhangban – közvetlenül abban mutatkozik
meg, hogy aktuális fejleménye, a „pszichológiai regény” éppúgy nem szakít a realizmus
nagy hagyományával,73 ahogyan a lírában a különféle avantgárd irányzatok sem szakadtak
el „ortodox elődjeiktől”. Az írás ugyanakkor – erre számos értelmezője is felhívja a figyelmet – e szerves műfajtörténeti fejleményt olyan tipikus (faji?) sajátosságokkal hozza kapcsolatba, amelyek de Mannál a „francia” vagy a „zsidó” karakter sajátjai: intellektualizmus
(cérébralité), hűvös távolságtartás az átsajátított eszmékkel szemben is, a világos elemzés
képessége stb. Mégis, így de Man, a zsidó írók nem találhatók meg a kortárs európai irodalom élvonalában, amit egyébként egy, a cikkekben többször visszatérő, Huxley egy írásából vett listával ábrázol (amelyből itt, „kivételesen”, kiiktatja Proustot, igaz, szerepelteti
Kafkát, és amely távol áll a megszállók kultúrpolitikai kánonjától). Az európai irodalom
„egészsége”, amely itt tehát a szerves történeti fejlődésben nyilvánulna meg, nem indokolja az aktuális jelenségek „izolálását” (un phénomène isolée), hiszen szerves kapcsolatban áll azzal, amit gyakran, ám tévesen, zsidó hatásnak látnak. Valójában („en realité”,
„mais la realité est different” stb.) azonban, a „zsidó” irodalom képtelen beavatkozni
a nagy folyamatokba. Valójában, lehetne hozzátenni, de Man dolgozata itt a kor egy bevett
antiszemita kliséjével él, melynek értelmében a „zsidó” valamilyen módon a reális, a szerves európai identitás karikaturisztikus utánzata: hasonló, ám mégis idegen, miként a megnevezett tulajdonságok is elfogadhatók szerves (pl. „francia”) kontextusban, idegen elemként viszont bomlasztóak. De Man argumentációja tehát arra irányul, hogy, szemben azzal, amit „vulgáris antiszemitizmusnak” nevez, bebizonyítsa az azt életben tartó félelmek
alaptalanságát. A gondolatmenet kétségkívül komplex: az antiszemitizmus (legalábbis
vulgárisan) ugyanis azt implikálná, amit a kései de Man a „szorongás visszatérő stratégiájának”74 nevez, az ellenfél alaptalan felnagyítását, s az evvel való szembeszállás következésképpen az antiszemitizmus okafogyottságát implikálhatná.75 A cikk több elemző által
ebben az értelemben redundánsnak tekintett, ám annál elrettentőbb zárlata a zsidók „izolálásának” kérdését érinti (ami ekkor, 1941-ben, az „Endlösung” megszületése előtt, leginkább talán az ún. „Madagaszkár-tervre” vonatkozhat, bár van, aki szerint akár egysze73
74
75

Ettől némiképp eltérő értelmezésként l. R. Klein: DeMan’s Resistances = Hamacher–Hertz–
Keenan (szerk.), 292.
de Man: Ellenszegülés az elméletnek, 99.
Vö. pl. Weber, 417.

94

tiszatáj

rűen Izrael állami létének lehetőségére76): „látható tehát”, írja de Man, „hogy a zsidó probléma azon megoldása, amely egy Európától elkülönített (isolée) zsidó kolónia létrehozását
célozza, a Nyugat irodalmi élete szempontjából nem járna súlyos következményekkel.
Mindent együttvéve, szegényebb lenne néhány középszerű egyéniséggel és, akárcsak
a múltban, nagy evolúciós törvényei mentén fejlődne tovább.” A vitában de Man „oldalán”
fellépők értékelése szerint ebben a zárlatban alig történik más, mint az irodalom autonómiájára vonatkozó ismert tézis balszerencsés érintkezése egy aktuális politikai konstellációval. Szorosan a szöveg kontextusát tekintve, elsődlegesen az elszigetelődés jelentésmozzanatának áthelyeződése lehet feltűnő: míg a kortárs irodalmi fejlemények de Man
szerint nem izolálhatóak az irodalom nagy történeti organizmusán belül, addig ugyanezen
sajátosságok a „zsidó” fogalma alá vonva mégiscsak elkülöníthetők. Létezik olyan olvasat
is, amely szerint de Man azt állítaná itt, hogy a zsidók deportálása, „irodalmi” szempontból, felesleges, sőt de Graef szerint a „zsidó” ebben a diskurzusban már nem is létezik,77
amennyiben de Man nemzetkarakterológiájában nincs, illetve talán csak parodisztikus
imitációként van jelen (a „vulgáris antiszemitizmus” ebben az értelemben egy téves megfordítással élne, amennyiben a modern irodalom „dekadenciáját” tekinti a zsidó kultúra
„utánzásának”).
Ugyanakkor, tovább(ra is) olvasva, más lehetőségek is előállnak: pl., a zsidó, a de Man
által is használt antiszemita kontextustól nem idegen módon, ebben az értelemben nem
más, mint a gyorsan múló aktualitás, a mindenkori jelen trópusa. Pusztán trópusa azonban, hiszen az valójában elidegeníthetetlen (izolálhatatlan) része az idő nagy egységének.
Az aktualitás, amely a „vulgáris antiszemitizmust” kiváltó erejét a történelem látszólagos
felfordulásából, cezúrájából meríti, érvényét veszíti a történelem „valóságos” alakulásának
rendjében: nem véletlen, hogy a regény műfajtörténetének nagy paradigmája de Man
számára ekkor a „realizmus” (amely a pszichológiai regény befelé fordulásával is „realizmus” marad), s ez a terminus a történelemmel szembeni (politikai) attitűdjének önértelmezését is megnevezi. A szöveg – politikai és performatív dimenzióitól eltekintve – koherens tropológiai szisztémát alkot, amelyben az „organicitás” szervezőelve mentén kapcsolódik egymáshoz a „zsidó” karakter és az aktualitás, a „realizmus” és a történelem, a szimmetrikus ellenpontok rendszere pedig a realitás és utánzás, egészség és veszteség, térbeli
és időbeli izoláció koordinátái mentén rajzolódnak ki. Innen nézve jogosnak mondható az
a feltevés, melynek értelmében szinte el sem dönthető a cikk narrátorának pozíciója, viszonya a „kérdéshez”. Ez a zárt tropológiai mező, referenciális effektusait zárójelbe téve,
az olvasás számára egészen széttartó következtetésekre teremt alkalmat: S. Heidi Krueger
egyenes a Szerény javaslat Swiftjének szatírájával hozza kapcsolatba,78 míg Hans-Jost
Frey a zárlat aprólékos olvasatával79 azt véli demonstrálni, hogy de Man lényegében az
értékes és az értéktelen („vulgáris”?) irodalom ellentétére futtatja ki gondolatmenetét,
amennyiben a deportáció következményeiről gondolkodva evvel a különbséggel helyettesítené az európai/zsidó ellentétpárt. Ebben az értelemben a befejezés azt mondaná, hogy
ha valóban nincsenek fontos zsidó írók, akkor hiányuk valóban nem jelentene veszteséget,
76
77
78
79

de Graef: i. m., 112–113.
Vö. Uő: Serenity in Crisis. Lincoln/London, 1993, 8–9.
Krueger, 305.
Frey, 191–192.

2005. augusztus

95

ami azonban azt is implikálná, hogy ha viszont vannak ilyenek, azok az európai kultúrát
gazdagítják. Frey, meglehetősen magabiztosan, evvel az olvasattal nem kevesebbet vél kimutathatónak, mint azt, hogy valóban „double-talk”-ról van szó, és a szöveg aláássa
önnön látszólagos antiszemitizmusát („ha vannak fontos zsidó művészek, akkor ők és
műveik azért fontosak, mert jók. Hiányuk nem a kultúra gyógyulását, hanem veszteségét
jelentené.”). Mindez Kafka félrevezető szerepeltetését is megmagyarázhatná: amennyiben
ez a név értékes irodalmat jelenít meg (a cikk elején egyébként de Man az álnevet viselő
zsidó írókra hivatkozik, mint a „vulgáris antiszemitizmus” bevett célpontjára), akkor nem
„zsidó”, vagyis a „zsidó” itt nem irodalmi és nem is faji kategória, hanem valóban
valamiféle trópus. Trópus, azaz olyasvalami, amit a politikailag érzékeny olvasás képes elkülöníteni a referenstől, akárcsak a „színpadi erőszakot” az „utcai erőszaktól” vagy éppen
az irodalmi, műfaji kánonokat a faji kánonoktól. Különös módon, trópus és referens egybeesésének (szöveg és cselekvés érintkezésének) egyik kitüntetett terepe éppen az aktualitás, a mindenkori jelen, vagyis az, ami az elemzett írás tropológiájában „zsidóként” jelenik meg. Innen nézve könnyen megválaszolható annak kérdése, hogy mi az a külső esemény vagy performatív kényszer, ami a feltárt zárt tropológiai mezőben mégis otthagyja
a nyomát. De Man szövegének tropológiai működése aligha képes ugyanis számot adni arról, hogy miért merül fel egyáltalán az, amit a szöveg „problème juif”-nek nevez.80 Legyen
az oka ennek bármi (a történeti körülmények, a szerkesztői utasítás, vagy – a kései de
Man teoretikus diskurzusát felidézve – a történelem materiális inskripciója stb.), ez a kifejezés valami olyasmit kell, hogy jelöljön, aminek létét a szövegben előadott áthelyezések
nem magyarázzák meg, de ami nyilvánvalóan ezek működésének a feltétele. Függetlenül
attól, hogy miként azonosítható, annyi elmondható erről az eseményről, hogy erőszakos.
Az imént felvázolt, a de Man publicisztikájának kiadását kísérő kommentárokat egybegyűjtő kötet néhány kompilált értelmezési lépését saját „javaslatokkal” kiegészítő olvasat, egészen nyilvánvalóan bizonyos mértékig parodisztikus: parodisztikus annyiban, hogy
nem vet számot evvel az erőszakkal, és minderről talán éppen a nyelv tropológiai működésére figyelmes (első pillantásra tehát politikailag legitimnek látszó) olvasás imperatívusza tereli el a figyelmet. Nyilvánvaló, hogy ez az olvasat nem felel meg a trópus és referens
közötti különbségtételt a diskurzusba visszaillesztő olvasás de Man-i éthoszának: ez, miként azt az Esztétikai ideológia utánozhatatlan szigorral demonstrálta, képes szakszerűen
eljárni szövegek rejtett vagy legalábbis nem közvetlenül vagy teljes súlyukban feltárulkozó
ideologikus rétegeinek kimutatásánál, különös módon azonban csődöt látszik mondani
akkor, ha nyíltan ideologikusnak látszó diskurzusok analízise a cél, s talán éppen erre
a képtelenségre utal de Man – a szóban forgó vita során gyakran felidézett – megállapítása
a retorikailag tudatos olvasatok „potenciálisan totalitárius” voltáról.81
A probléma ellenőrzésének másik eklatáns színterét a már szóba hozott Mentegetőzések c. de Man-tanulmány kínálja, amelyet – egyébként Chase kezdeményezését követően –
de Man elmaradt vallomásának önigazolásaként vagy akár sajátos megvalósulásaként
helyeztek szembe a legfőbb vádponttal. Bár több, részint kétes információ kering arról,
80

81

A „zsidókérdés” fogalma egyértelműen totalitárius manipulációra épül, amint arra a kérdezés
hermeneutikai problematikáját elemezve pl. Jauss figyelmeztet: H. R. Jauss: Ästhetische Erfahrung und literarische Hermeneutik. Frankfurt, 1982, 425.
de Man: Ellenszegülés az elméletnek, 112.

96

tiszatáj

hogy de Man hallgatása nem volt teljes, s egy 1988-ig ismeretlen levél fennmaradt vázlata
(!) azt bizonyítja (?), hogy – névtelen vádakra válaszolva, azaz kényszer hatására – de
Man még amerikai pályafutása kezdetén nyilatkozik (a tényeket jelentős mértékben torzítva) múltjáról, ám ezt csak Derrida jóindulata minősíthette „nyilvános aktusnak”.82
A dekonstruktív olvasás gépezetével persze kétségkívül bebizonyítható, hogy de Man kései
írásai számos ponton, legkifejtettebben Az olvasás allegóriái zárófejezetében érintik az
elmaradt vallomás kérdését. S valóban, a Michel Leiris egy írására tett bonyolult, a szakirodalomban nem kevés figyelmet kiváltó hivatkozástól (s a vonatkozó talányos lábjegyzettől)83 kezdve attól a párhuzamig, amely a Rousseau-műből középpontba állított „ellopott szalag”-epizód84 és a kollaboráns lapnak a korban közszájon forgó gúnyneve („Le
Soir volé”) között áll fenn, számos kisebb és esetlegesebb összefüggés is alátámasztja ezt
a lehetőséget. De Man meglehetősen komplex, önálló elemzést igénylő argumentációja ebben a tanulmányban a „vallomások” és „mentegetőzések” azon fundamentális különbözőségét állítja a középpontba, mely szerint az ilyen beszédaktusok csak abban az esetben
mondhatók sikeresnek, ahol referenciális bizonyíték áll rendelkezésre, tehát ahol az elkövetett „bűn” referenciális úton igazolja a vallomás helyességét. A „mentegetőzések”
(excuses) azonban, egészen nyilvánvalóan, csak a meggyőzés stratégiáiként működhetnek,
hiszen a bűnbánat valódisága nem ellenőrizhető referenciális, csak verbális úton s „a két
működésmód konvergenciája nem a priori adott”.85 Az „ellopott szalag” a Vallomások
epizódjában „tiszta jelölőként” értelmezendő, amelynek aktuális értékét a bűn, vallomás
és lelepleződés konstellációi határozzák meg.86 A túlontúl is kézenfekvő allegorikus megfeleltetés értelmében az „ellopott” Le Soir-nak, s benne így de Man későn felfedezett cikkeinek, síron túlról visszaszóló hangjának87 is ez lehetne a státusza, ami azt is jelenti, hogy
a szövegek léte maga pusztán egy olyan diszkurzív folyamat felületét kínálja fel, amelyet
magát tőle idegen késztetések generálnának. A cikkek létéről való tudósítás ebben az értelemben semmilyen értelemben nem tenné lehetővé de Man nyilvános „mentegetőzéseinek” verifikálását: azon túl, hogy – ebben igaza van Derridának88 – elég nehéz elképzelni
azt a nyilvános aktust, méginkább azt a nyilvánosságot, amelyben egy (pályája utolsó éveit
leszámítva nem is különösebben közismert) irodalomprofesszor a nyilvánosság megfelelő
szintjén tárná fel ifjúkori „bűneit”, az aktus maga – amint azt de Man bemutatja – nyelvi
okokból nem képes összehangolni a kijelentés kognitív és etikai dimenzióit.
Nem egészen mellékes, hogy Man értelmezése ebből a kényszerből következtet
– Rousseau Negyedik sétáján keresztül – a hazugság mint bűn és a – referenciális kénysze82

83

84
85
86
87
88

Vö. Chase, 78.; J.-M. Apostolidès: On Paul de Man’s War = Critical Inquiry 1989/4, 765.; Derrida: i. m., 149. A szóban forgó levelet l. Keenan: Documents = Hamacher–Hertz–Th. K. (szerk.),
475–477.
Vö. de Man 1999, 373. Miután megadja az – esztétikum és politika sajátosan romboló, mégis elkerülhetetlen viszonyát példázó – Leiris-citátum lelőhelyét, de Man – látszólag teljesen fölöslegesen – hozzáfűzi: „Az esszé 1945-ben íródott, közvetlenül a háború után.” A citátum szerepéről
l. elsősorban de Graef: Silence To Be Observed = Herman–Humbeeck–Lernout (szerk.), 54–59.
A tanulmány eredeti megjelenését és címét l.: de Man: The Purloined Ribbon = Glyph 1977/1
Uő 1999, 377.
L. uo., 379–388.
Vö. Uő: Önéletrajz mint arcrongálás, 101–103.
Derrida: i. m., 150.

2005. augusztus

97

rek világától némiképp mesterségesen elkülönített – fikció ellentétére: ez utóbbi olyan
dimenziót alkot, amely potenciálisan mindig képes arra, hogy megkettőzzön minden tapasztalatot (mint „fikcionális diskurzust” és „empirikus eseményt”), amivel nemcsak azt
teszi lehetővé, ami rendre de Man mentegetőzéseinek allegóriájává egyszerűsödik a „de
Man-ügy” vitáiban, vagyis azt, hogy egy „tévedést” (error) egy téves, hiszen „elhibázott”
(falsely) módon referenciális olvasat pl. hazugságként ítélhet el, hanem azt is, hogy „a legsötétebb bűntettet is megbocsássuk, mivel mint fikció mentesül a bűn és az ártatlanság
kötelmei alól”.89 Vagyis, s ez különösen érvényes lehet a szövegek formájában elkövetett
bűnökre (Rousseau hamis vádjára éppúgy, mint de Man – ebben az értelemben – hamis
antiszemita diskurzusára), e mindig egyben fikcionális (hiszen intencionális és referenciális biztosíték nélkül létező) megnyilvánulásokat sem felmenteni, sem elítélni nem lehet
igazságosan. A felelősség fogalma, amely – s ezt nem árt tudatosítani – egyedül a intenció,
az aktus és a végrehajtott tett vagy a megnyilatkozás de Man által kiemelt szétválása miatt
lehet értelmes, ezzel ugyan nem tehető félre, ám nehezen realizálható akkor, ha a bűn
maga nem igazán aktusként valósul meg, mint inkább diszkurzív természetű (s persze de
Man „védői” közül senki nem felejti el megjegyezni, hogy a fiatal újságírót a háború után
a belga hatóságok szükségtelennek látták felelősségre vonni). De Man már szóban forgó
tanulmányának elején kifejti, hogy a „vallomás” episztemológiai rétege azt a – fentiek értelmében téves – illúziót hordozza magában (s ez az illúzió mindennapos vendég az empirikus életben is), melynek értelmében „a történtek kendőzetlen elmondásával helyreáll az
etikai egyensúly ökonómiája”90 és így a nyelvi aktus (a mentegetőzésé, a vallomásé, az
egyszerű bocsánatkérésé) mintegy el is törli a bűnt. Mindenki, aki (akár akaratlanul, akár
szándékosan) bántott már meg valakit, illetve mindenki, akit valaha megbántottak, pontosan tudja, hogy az igazság ettől eltér. A de Man-tanulmány ezen kontextusát legkidolgozottabb formában elemző Shoshana Felman (aki több ponton hajlik arra, hogy a szöveget
úgy olvassa, miszerint abban a fikció téves félreolvasásának problematikájával de Man
a helyzet félreértésére, azaz önnön tévedésére hivatkozva mentegetné magát91), lényegében
ebben az összefüggésben véli legitimnek a vallomás elmaradását. (Argumentációjának
másik fontos összetevője egyébként a háborús borzalmak „tanúsításának” problematikájára vonatkozik: a tanúságtétel diskurzusa egyfelől maga is potenciálisan megkettőzhető,
amire valóban számos példát nyújthattak a holokausztot vagy más gaztetteket tagadó
történeti revizionizmus megnyilvánulásai, másfelől egy ilyen diskurzus szükségszerűen
a kogníció rendszerébe iktatná, jelentéssel ruházná fel azt, ami – mint traumatikus tapasztalat – nem feltétlenül juttatható legitim módon értelemhez,92 különösen annak fényében,
amit pl. a Les Juifs dans la Littérature actuelle tropológiai, azaz kognitív szisztémájának
heterogén olvashatósága tanúsít.)
Ami jelen esetben ebből a jóval komplexebb problematikából különösen fontosnak tűnik, az az, hogy de Man hallgatása – amint arra Felman, de Graef, Stoekl és mások bőségesen példát szolgáltatnak – nagyon is olvashatónak bizonyul, amit egyébként egy ponton
maga de Man is megerősít, amikor a vallomás episztemológiai feltételrendszeréből kibúvó
89
90
91
92

de Man 1999, 393–394. (de Man 1979, 293.)
Uő 1999, 375.
Vö. Sh. Felman: Paul de Man’s Silence = Critical Inquiry 1989/4, 721–729.
Vö. uo., 721.

98

tiszatáj

beszédaktusokat hallgatásaktusoknak (silence acts) nevezi, amely megfogalmazás, minthogy az értelemösszefüggés torzítása nélkül kiszakítható az adott mondatból, akár arra
a folyamatos cselekvésre is vonatkoztatható, amelyet a hallgatás végrehajt (silence acts).93
De Man hallgatása, egyebek mellett, visszaírja azt a strukturális különbséget a referenciális vallomás és a verbális apológia között, amelyet a „valóban” végrehajtott beszédaktus
feltételrendszere eltöröl.
Az sem kerülheti el a figyelmet ugyanakkor, hogy de Man (bűn)tette látszólag maga is
megkettőződik: ott van egyfelől a tény, hogy egy megszállt államban cikkeket írt egy kollaboráns lapba (azaz, amint azt Derrida megfogalmazza, „elfogad egy kontextust”94), másfelől pedig mindaz, amit írt, így pl. a zsidók deportálásának irodalmi következményei feletti töprengés. Ez a kettősség természetesen ismét a tettek és a szavak szétválásának
mintáját ismétli, de Man-szimpatizáns értelmezők, pl. de Graef, konzekvensen csak ez
utóbbiakat vélik elmarasztalhatónak,95 ami logikusan igazolja vissza de Man látens „mentegetőzését”: amennyiben bevallhatatlan nyelvi tettekről van szó, a vallomás itt csakis
mentegetőzés lehet, hiszen a vallomás csak arra a – referenciálisan ellenőrizhető – tettre
vonatkozhat, hogy ezeket az aláírt szövegeket de Man valóban publikálta. E tetten érhetetlen szavak azonban, noha valóban nem vethetők össze az olyan közvetlenül performatív
szövegekkel, amelyek pl. erőszakos tettekre utasítanak, mégiscsak rendelkeznek bizonyos
performatív bázissal. Hazai párhuzammal élve, nyilvánvalóan összehasonlíthatatlanul
súlyosabb dolog a diktatúra idején párthatározatokat aláírni, mint kritikai vagy egyéb cikkeket jegyezni az egykori Népszabadságban, ez a különbség azonban nem feltétlenül
fosztja meg utóbbi aláírásokat kétes performatív értéküktől.
Visszatérve a ’40-es évek Belgiumába, de Man cikkei, valóban, elfogadnak, ellenjegyeznek egy kontextust, egy olyan kontextust, amelyet a fennálló, erőszakos úton kikényszerített realitás határoz meg, amit felnagyíthat az a tény is, hogy ez a kontextus egy
napilap, azaz a szavak és az aktuális realitás közötti legszorosabb érintkezés közege. „Mit
jelent egy kontextust elfogadni?”96 Jelen esetben tehát, elsősorban, szerződést kötni, kollaborálni a realitással (ebben – is – állna de Man ekkori „realizmusa”?), ellenjegyezni, legitimként elfogadni azt a – még ha félreismert – erőszakot, amelyre az alapul. Nem véletlen, hogy a cikkek 1987-es felfedezését követő vitákban (látványos áthelyeződéseket végrehajtva) a de Man és a dekonstrukció „oldalán” felszólalók fő ellenfele a „zsurnalizmus”,
azok az „újságíró-professzorok”, akik, alapvetően félre- vagy nem-olvasásra, félre- vagy
nem-értésre alapított, javarészt hihetetlenül torzító és igazságtalan vádjaikkal a számára
szokatlanul széles nyilvánosság előtt (többek közt: New York Times, The Nation, FAZ,
NZZ, Newsweek, TLS) diszkreditálták „az” irodalomelméletet. Igazából innen nézve látható be, hogy az, ami valójában de Man legnehezebben megbocsátható vagy menthető
bűne, talán éppen a zsurnalizmus, az, hogy – habár félszívvel és leplezetlen teoretikus
93

94
95
96

Uo., 391. (Uő 1979, 291.) Ebben az értelemben jelentéses lehet az is, hogy az a, ha a Résistancehoz talán nem is közvetlenül kötődő, de a megszállók kultúrpolitikájával mindenképpen szembenálló kiadvány, amelynek – s ez egyben de Man „védelmének” egyik legfontosabb hivatkozási
pontja – kiadásában de Man közreműködött, az Exercice du silence címet viselte.
Derrida: i. m., 143. A problémát szintén érinti G. Graff: Looking Past the De Man Case = uo., 247.
de Graef: i. m., 64–65.
Derrida, uo.

2005. augusztus

99

igénnyel – publicisztikát művelt, ami – akárcsak 1941–1943-ban – itt is a külső, ideologikus realitással való együttműködéssel gyanúsítható, különösen azoknak az alakjában, akiket Derrida „újságíró-professzoroknak” nevez, még fájóbban pedig a de Man közvetlen
köréhez nem tartozó, tehát a személyes csalódottság által aligha motivált, amúgy kisszámú áruló teoretikuséban (Hans Ulrich Gumbrecht, Tzvetan Todorov). Amint azt egy de
Man-ellenfél nem is mulasztja el megjegyezni, ezek az áthelyeződések aztán egészen sajátos megfordításokhoz vezethetnek, mint pl. Miller TLS-beli cikkében, amely kizárólag de
Man vádlóira alkalmazza a „collaborator” szót.97 Számtalan ilyen példa hozható.
A Derrida körül tömörülő „védőknek”, persze, egy olyan kontextusban kell mozogniuk,
amelyet nem fogadnak el és amelynek referenciális törékenységét (a szóbeli közlések,
visszaemlékezések, anekdoták stb. fontos szerepet játszanak az érvelésben, mindkét oldalon egyébként), illetve manipulatív meggyőzéstechnikáit (pl. az illusztrációk révén végrehajtott drasztikus kontextustorzítást98) nem mindig tudják ellensúlyozni. Nem véletlen,
hogy Derrida két nagyívű írása a szokásosnál is több figyelmet szentel a diszkurzív morál,
a vitaetika és a legitim interpretáció lehetőségeire vonatkozó kérdéseknek, és jóval később
is visszatér az akár a „hamis eskü”, a hamis tanúság rizikóját is vállaló felelősség és igazságosság teoretikus (és elsődlegesen: performatív) fogalmának problémájához.99 A – túl
sok kommentárt nem érdemlő, a vonatkozó de Man-szakirodalom által amúgy is kimerítően bemutatott – zsurnalisztikai támadások éppen ezt az idegenséget veszik alapul: de
Man és a különféle posztstrukturalista irányzatok nyelvelméleti előfeltevései komikus
zagyvaságként jelennek meg a zsurnalisztikai kontextusban, a vulgáris moralizálás keretei
között de Man, azon túl, hogy konspiráns öreg náciként vagy éppen szemfényvesztő, hazug és megbízhatatlan figuraként tűnik fel,100 nyilvánvalóan az egyetem világát is rossz
hírbe hozza, sőt éppen Todorov az, aki Heidegger és de Man példáin keresztül egyenesen
szembeállítja a fokozatosan demokratizálódó nyugati világot és annak esztétikai kategóriák által elvakított, egyre szélsőségesebb értelmiségét.101 Nyilvánvaló, hogy a vita leglényegibb tétje valóban egyetem- és kultúrpolitikai természetű, s ennyiben nem független
a nagy amerikai kánonvitától,102 illetve – mintha de Man síron túlról visszaszóló hangja
visszhangozna – az irracionális európai (elsősorban: „francia”) teoretizálással szembe97
98
99

100
101
102

Vö. Miller–Todorov; Morrison, 132–134.
Vö. pl. Lehman: Deconstructing de Man’s Life = Newsweek 1988/7, 54.
L. ehhez Derrida: i. m., 154–155.; ill. Biodegradables = Citical Inquiry 1989/4, 829–831; majd
Politik der Freundschaft. Frankfurt, 2000, elsősorban 106., 306–310., 427–429. és Le parjure,
peut-être = Études françaises 2002/1–2, különösen 39–48. A vita egyébként nem előzmény nélküli, főbb pontjaiban és stílusában, valamint zsurnalizmus és teória szembekerülését tekintve is
sokban emlékeztet az amerikai dekonstrukció elleni korábbi támadásokra, amelyekre de Man
1982-ben egy rövid írásban válaszol: de Man: The Return to Philology = Uő 19832, különösen 22.
Ehhez l. még Derrida 1998, 29–31.
Ami nem is mond teljesen ellent egyes belgiumi visszaemlékezéseknek, ellentétben áll viszont
a Yale professzorára vonatkozó tanítványi emlékekkel.
Vö. Miller–Todorov, 654.
Ezt a kontextust vázolja fel, már-már parodisztikusan önleleplező módon Lehman már többször
citált könyve. A hazai szakirodalomban Kiss Attila Atilla is ebben az összefüggésben ismerteti
a „de Man-ügyet”, l. Kiss A. A.: A szerző teve = Fogarasi Gy.–Odorics F. (szerk.): A szerző neve.
Szeged, 1998.

100

tiszatáj

állított angolszász, pontosabban „amerikai” identitás védelmének rögeszméjétől. S bár
a vita hevessége gyorsan alábbhagyott, de Man (akár mint téma) látens politikai diszkreditációja és stigmatizációja gyorsan át- és elterjedt a szakmai közéletben is, aminek – nem
nyilvános – hatását, a nyugati világban, ma is bárki megtapasztalhatja, aki pl. de Manról
tervezett munkájához igyekszik támogatást nyerni.
Derrida kommentárja egy, de Man által 1941-ben ironikus egyetértéssel citált Montherlant-idézetből indul ki, amely a napilapok aktualitásait a jövő közönyével állítja
szembe, amelyet ahhoz a hanghoz hasonlít, amelyet, „bizonyos kagylókat a fülhöz szorítva” a tenger zúgása kelthet.103 A hasonlat a vita kontextusában meglehetősen komplex:
de Mannál az irodalom autonóm szférája és az aktuális külvilág viszonyára vonatkozhat,
Derrida idézetében egyfelől nyilvánvalóan az aktuális zsurnalisztikai támadásokra, másfelől viszont éppen de Man frissen felfedezett publicisztikájára, pontosabban annak hatására, ami mintha megfordítaná a közvetlen összefüggést. A hasonlat azonban, egészen
nyilvánvalóan, mást is mond, érdemes tehát némileg részletesebben szemügyre venni.104
Az ilyen kagyló üres, maradvány, akárcsak de Man szövegei a kollaboráns lapokban,
a múlt egy maradványa, amelyből hiányzik az, amit valaha tartalmazott. Bármi is legyen
az a hang, amit hallani benne, nem a saját „hangja”, ám még csak nem is a tengeré, amely
Montherlant hasonlatában a jövővel áll párhuzamban, biológiailag pedig az a közeg,
amelyben a kagyló (utó)élete zajlik. Az üres kagyló hangja csak akkor hallható, ha kiemelik a tengerből, s a tenger zúgása nem más, mint valamiféle megtévesztő visszhang, hallucináció, amit az a (referenciális) űr kelt, amelyet maga után hagy s amelyet az a fül teljesít
ki, amely éppen a kagyló tükörképe. Mivel elszakadt attól a jelentől, amelyhez tartozott, ez
a kagyló, ellentétben Hyppolite Taine jóval nevezetesebb kagylójával,105 olvashatatlan.
A jövő (a mindenkor aktuális jelen) önnön visszhangját hallja benne, amit tévesen a tenger
hangjával azonosít. A politikailag legitim, kritikai olvasás, amely képes arra, hogy különbséget tegyen trópus és referens, az illuzórikus visszhang és a tenger zúgása között, nem
képes érzékelni azokat a tengeri erőket, amelyek a kagylót sodorták (s ez méginkább
nyugtalanító az olvasás politikai hatékonyságáról alkotott illúziók tekintetében). Végül, de
Man hallgatása is hasonlít a kagyló zúgásához,106 amennyiben olyan beszédes csend,
amely már-már elviselhetetlen és csakis félreértelmezhető.

103
104
105
106

de Man: Le Solstice de juin, par Henri de Montherlant = de Man 1988, 161.; Derrida. Like the
Sound of the Sea Deep Within a Shell, 127.; ill. Biodegradables, 864.
Részint hasonló irányú tovább-olvasásként l. A. Warminski: Terrible Reading (preceded by
„Epigraphs”) = Hamacher–Hertz–Keenan (szerk..), 387.
H. Taine: Az angol irodalom története = Bókay A.–Vilcsek B. (szerk.): A modern irodalomtudomány kialakulása. Bp., 1998, 34.
Ezt a képletet mintegy metaforikusan idézi (a telefonkagyló és a kagyló metonimikus kapcsolatát
kihasználva) Derrida kommentárjának zárlata, ahol arról számol be, miként szerzett tudomást az
Exercice du silence-ről: „Bár fülemet a telefonra tapasztom, mégsem vagyok teljesen biztos, hogy
tisztán hallottam-e. Lambrichs megismétli: Exercice du silence.” (Derrida: Like the Sound of the
Sea Deep Within a Shell, 157.)

„A T I S Z A - P A R T O N

M I T K E R E S EK ?”

„Az emberi teljesítmény minősége a döntő”
BESZÉLGETÉS L ENGYEL ANDRÁS GONDOLKODÁS - TÖRTÉNÉSSZEL

A magyar gondolkodástörténet fontos munkáiként tartják ma már számon a Békéscsabáról elszármazott szegedi irodalomtörténész, Lengyel András tanulmányköteteit. A rendkívül alapos és széles körű szellemi felkészültséggel felvértezett kutató, a Móra Ferenc
Múzeum tudományos főmunkatársa találóbbnak tartja a gondolkodás-történész megjelölést, hiszen az irodalomból is elsősorban az emberi gondolkodásformák változásai, a kultúra társadalmi szerkezete, a filozófiai, lélektani, szociológiai és történelmi kapcsolódások
izgatják. Azt igyekszik megmutatni, hogy a vizsgálata tárgyául választott alkotók miképpen élték át, értették meg és fejezték ki saját korukat. A Játék és valóság közt címmel megjelent Kosztolányi-tanulmánykötete vagy a Móráról, József Attiláról közreadott könyvei
bizonyos pontokon a hiányzó alapkutatásokat is helyettesítik. A szegedi sajtó történetének
hőskorát is legpontosabban az ő kutatásai alapján ismerhetjük meg. Önmagában is sokat
elárul, hogy Ilia Mihályt tekinti meghatározó szellemi atyamesterének, bár hivatalosan
sohasem volt a jeles tanáregyéniség tanítványa. Lengyel András termékeny szerző, több év
kutatásait összegezve ebben az évben – amikor 55. születésnapját is ünnepelte – három
kötete is napvilágot látott. A „másik” Móra a szabadkőműves író kevéssé ismert oldalát
mutatja be, a „…gondja kél a gondolatban” című tanulmánykötet az értekező József Attiláról szól, a harmadik pedig egy Tömörkény-összeállítás, amely a Nap Kiadó In memoriam
sorozatában jelent meg. Fekete házbeli dolgozószobájában pályájáról,
a gondolkodástörténeti megközelítés jogosságáról, a szegedi sajtó
helyzetéről is beszélgettünk.
– Mint sokan Szeged értelmiségi elitjéből, Ön is Békés megyéből származik. A szűkebb környezet, a család, az iskola, Békéscsaba hogyan járult hozzá pályaválasztásához?
– Valóban Békéscsabán születtem, és életem első tizenkilenc éve
egyértelműen a városhoz kötődik.
Maga a család ennél bonyolultabb
képlet, hiszen édesapám Szófiában
született, mert apai nagyapám, aki
Nagyváradon élt, 1919 után olyan

102

tiszatáj

élethelyzetbe került, hogy ki kellett vándorolnia az akkor már Romániához tartozó Nagyváradról. A családunk sorsa Bulgáriába vitt, apám hét-nyolc éves koráig ott is élt. A család
később újabb kanyarokkal visszakerült Magyarországra. Ez a Békés megyeiség tehát kicsit
véletlenszerű, bár édesanyám igazi békési volt. Békéscsaba rám való hatása is összetett.
Magam is foglalkozván életutak rekonstrukciójával, tudom, hogy nagyon sok apróság tud
motiválni egy emberi életet. A családom apai ágon érdekes família volt. Lehet, hogy ma ez
nagyon korszerűtlen, de az utóbbi időben kifejezetten hangsúlyozni szoktam protestálásként: nekem már a nagyapám is régi szociáldemokrata, ha tetszik szocialista volt. Ez azért
érdekes, mert először spontán módon, majd egyre tudatosabban magam is egy plebejus
vonzalom, indulat képviselője voltam és vagyok, s ez sok mindent meghatároz. Természetesen ennek a helyzetnek önmagában hátulütői is lehettek volna. Hogy ebből valamit a
magam számára föl tudtam építeni, abban véletlenszerű elemekként olyan dolgok is közrejátszottak, hogy annak idején a csabai Rózsa Ferenc Gimnáziumban, ahová – még a régi
épületbe – jártam, négy történelemtanárom is volt. Minden évben más-más, közülük három egészen kivételesen nagy formátumú tanáregyéniség. Nagyrészt Szeberényi Lajosnak,
az akkor már idős, fáradt, rezignált tanáromnak köszönhettem az elméleti indíttatású dolgaimat. Ő azért is érdekes, mert azonos nevű egyik fölmenője – akinek egy időben Szegeden is volt állomáshelye – Petőfi barátja, majd ellenfele volt. Lajos bácsi hallatlan világossággal tudott megmagyarázni olyan dolgokat, amelyek abban az életkorban meglehetősen
komplikáltak, számomra viszont megvilágosító erejűek voltak. Könyveket is ajánlott, ezzel
is jelentősen hatott rám. A következő évben tanárom, a már szintén idős Szakhmáry Gyula
bácsi nem úgynevezett tudós tanár volt, hanem egy nagyon mély moralitású pedagógus,
akinek a valóságérzékem és történelemlátásom legjelentősebb komponensét köszönhetem. Az a tulajdonságom – amit később már tudatosan is próbáltam magamban ápolni –,
hogy a különböző lufikat szeretem kipukkasztani, és a valóságra koncentrálok, nagymértékben tőle származott. A harmadik megemlítendő tanárom Virágh Ferenc, akiről rossz
szóval ma azt mondanánk: kiváló helytörténész volt, valójában sokkal többről volt szó.
Egy olyan történelemszakkört vezetett, ahol én már akkor megtanultam például a kutatástechnikát, a cédulázást – egy csomó olyasmit, amit nemzedéktársaim nagy része csak az
egyetemen vagy még később tanult meg. Lehetne azon meditálni, hogy ezekben az összekapcsolódásokban mennyi a véletlen és mennyi az az intuitív mozzanat, hogy az ember rátalál
azokra a forrásokra, amelyekre szüksége van. Mindenesetre úgy érzem, számomra szerencsésen összejöttek ezek a dolgok. Békéscsabán az összes létező negatívum ellenére mindig is
volt valamiféle dinamizáló mozzanat a város légkörében, ami számomra ösztönző volt. Ha
már régi tanárokról beszélek, meg kell említenem azt a Bajnok Zoltánt is, akit Simai Miska
emleget valamelyik versének ajánlásában. Osztályfőnökünkként matematikát tanított, kitűnő tanár volt, és az a pedagógiai gyakorlat, amit ő képviselt, szintén pozitív ösztönzést jelentett. Kutatóként is megerősíthetem: létezik egy nagyobb régió itt, amelynek Szeged a központja, de a vonzáskörzete Békés megye is, ahonnan diákként, majd végzett szakemberként
is sokan ide jönnek, és itt is maradnak. Ez egy szociológiai realitás. Ennek a régiónak a művelődési szerkezete, intézményrendszere olyan, hogy értelemszerűen van egy erős vonzása
Szegednek, ami nem személyi vonzás, hanem mélyebb, strukturálisabb vonzalom.
– Békéscsaba után 1969-ben a Szegedi Tanárképző Főiskola magyar–történelem
szakán folytatta tanulmányait. Miért épp oda jelentkezett?

2005. augusztus

103

– Eredendően a történelem iránt érdeklődtem, a történelemben viszont nem annyira
háborúk, királyok izgattak soha, hanem a történelmileg létező ember gondolkodása. Ezt
azóta sem adtam föl, bár kanyarai és módosulásai voltak a pályámnak. Alapvetően az emberek gondolkodása érdekel ma is. A főiskola azért jött a képbe, mert akkor történelem–
latin szak volt az egyetemen, és az én latintudásom nem tette lehetővé, hogy oda jelentkezzek. Utólag derült ki, hogy ez sok szempontból az előnyömre vált. Több oknál fogva.
Egyrészt, mert a főiskola történelem tanszékét akkor Nagy István – azóta atyai barátom –
vezette. Kitűnő tanár volt, aki nem is annyira az előadásain, mint inkább a tanszéki szobájában vele folytatott nagy beszélgetések során hallatlan inspiratív tudott lenni. Egy
olyan mozzanatot erősített fel bennünk, amire szükségünk volt: meg kell beszélni a dolgokat, nem befogadni kell, hanem dialógust folytatni, mert abból jöhet ki valami. Szerencsés
mozzanat volt az is, hogy a főiskola történetében akkor jó generációk sűrűsödtek össze
néhány évjáratban. A nálam két évvel idősebbek között Sipos Józsefet említhetném, aki
most a szegedi egyetem történész docense, amellett a budapesti Nagy Imre-ház kutatási
igazgatója. Ő nemcsak kollégám, hanem barátom ma is. A nálam egy-két évvel fiatalabbak
közül Romsics Ignácot kell megemlítenem, akiről különösebben nem kell semmit sem
mondanom, hiszen azóta akadémikus lett, és a legismertebb magyar történészek egyike.
Mindkettőjükre jellemző, hogy Nagy István-tanítványok. A történelem tanszék körül akkoriban kialakult légkör előnyös és inspiratív volt, ami sok egyéni fejlődést lehetővé tett.
Meg kell említenem: nem egyedül a történelem tanszék volt a főiskolai létem kizárólagos
tere. Bár nyelvész sohasem akartam lenni, de a főiskola nyelvészeti tanszéke akkoriban
nagyon erős volt. Török Gábor a József Attila-kutatás történetének is egyik fontos szereplője, és olyan művei, mint a József Attila költői nyelvéről írott munkája, a Líra: logika
épp akkoriban, 1969-ben jelent meg. Ő is olyan tanár volt, akire érdemes volt figyelni. Békési Imre olyan nyelvészetet tanított, amire én, a nyelvészet iránt nem érdeklődő is tudtam figyelni. Mucsi Józsefnét, a legendás nyelvész oktatót is megemlíteném, akit a hallgatók csak Mucsi mamának neveztek, mert szinte anyaszerepben működött. Azt hiszem,
jótékony szerepe volt a Szegedre szocializációnkban is. Az irodalom tanszék meglehetősen
hullámzó színvonalú oktatókkal működött, ugyanakkor ott tanított Keszthelyi György, akit
ma már alig hiszem, hogy ismernek, holott hatalmas olvasottsággal, világirodalmi tájékozottsággal és nagy pedagógiai érzékkel a legkitűnőbb magyartanárok egyike volt. Meg kell
említenem Lőrinczy Hubát, aki akkor fiatal tanársegédként nagy ambícióval, fölkészültséggel kezdte felsőoktatási pályáját. Ma a szombathelyi főiskola professzora, neves Máraikutató. Életkora miatt is közelebb állt hozzánk, és máig jó személyes kapcsolatban vagyunk. A tanszék provinciális színvonaltalanságában üdítő volt az a szakmai fölkészültség
és elkötelezettség, ami őt jellemezte. A főiskola akkori légköre egészében megerősítette
a történelmi múlt iránti érdeklődésemet, másrészt az irodalom irányába is fölerősítette.
– Mikor kezdett publikálni?
– Viszonylag korán önállósodó alkat voltam. Első tanulmányomat, amit első év végén
írtam, az utcáról küldtem be, és 1971-ben a debreceni Alföldben jelent meg. Akkoriban
írtam meg azt a dolgozatomat is, amelyet később az Irodalomtörténet című folyóirat közölt, és amelyet szakdolgozatként is elfogadtak. A mostani viszonyokkal összehasonlítva
korjellemző mozzanat: a honorárium magasabb volt, mint az első fizetésem.

104

tiszatáj

– Miről szólt ez a tanulmány?
– Révai József, az ötvenes évek kulturális diktátoraként számon tartott politikus fiatalkori, úgynevezett etikus nézeteinek Lukács Györggyel való viszonyáról. Ma már ezt az
írást sok szempontból naivnak tartom, ugyanakkor olyan eredményei is vannak, amiket
azóta sem haladtak meg. Az érdeklődésem egyik irányát már jelezte ez az írás. Amiatt is
említem ezeket a fiatalkori dolgozataimat, mert 1971-ben kapcsolatba kerültem az akkori
Tiszatájjal, pontosabban személy szerint Ilia Mihállyal. Ez a kapcsolat – túl azon, hogy
megjelentek kisebb írásaim, kritikáim a lapban – messzemenő következményekkel járt,
hiszen mondhatom azt, hogy egy immár sok évtizedes barátság kezdődött el ekkor. Ilia
Mihály a nagy tanárok egyike a magyar művelődés történetében. Az, hogy kapcsolatba kerülhettem és beszélgethettem vele, egy olyan tanulási folyamatot indított be, amit mint
minden jó tanár, ő is úgy tudott irányítani, hogy igazából nem is a tanulási folyamatra
esett a hangsúly. Úgy éreztem, csak beszélgetünk, valójában ha megemlített egy könyvet,
egy cikket, ha felhívta valamire a figyelmet, kérdezett valamit, az önmagában is inspiratív,
bizonyos irányba elindító lett. Ettől kezdődően pályám alakulása szorosan összefüggött az
övével, nehezen lehetne az életutamból kimetszeni az ő nevét és szerepét. Később a kisebbségi magyar irodalomra, ennek a létmódnak a jelentőségére is ő irányította a figyelmem.
– Ilia tanár úr révén kikkel került kapcsolatba?
– Sok mindenkivel megismerkedhettem az ő társaságában. Ezek a személyes kapcsolatok számomra ösztönzőek voltak. Ilia főszerkesztőként és később, 1975 után is a magyar
szellemi élet ütőerén tartotta a kezét, és gyakorlatilag mindenkit ismert. Azt is érzékelte,
hogy környezetének tagjai, köztük én is, kire lennék igazán fogékony. Ki az, aki számomra
valami többletet tudna adni. Amikor jöttek hozzá íróbarátai, e szerint teremtett kapcsolatot különböző emberekkel. Kapcsolatteremtő gesztusa révén néhány név különösen
fontos számomra. Így kerültem kapcsolatba Bretter Györggyel, aki betegsége előtti utolsó
időszakban Szegeden járt, és a Hágiban hallatlan inspiratív beszélgetést folytathattam
vele; jó személyes kapcsolatba kerültem Gáll Ernő filozófussal, szociológussal, a Korunk
nagy főszerkesztőjével, az erdélyi magyar szellemi élet kulcsfigurájával. Említhetném az
ugyancsak erdélyi Méliusz Józsefet is. Emlékezetes maradt számomra, hogy Tánczos Gábor, az '56-os Petőfi Kör titkára halála előtti időszakban itt volt Szegeden, és a vele kis társaságban folytatott beszélgetés nemcsak informatív volt, hanem egy olyan világ megismerésére nyitott lehetőséget, ami az akkori hivatalos nyilvánosságban elképzelhetetlen lett
volna. Jó néhány hasonló kapcsolatot köszönhettem Ilia Mihálynak. Jellemző, hogy még
olyan barátom is, mint Füzi László, aki ma a Forrás főszerkesztője, de akkoriban Ilia hallgatója volt, annak idején Miska javaslatára keresett meg az egyetemi könyvtárban, hogy
eszmét cseréljünk. S Ilia Mihály hozott össze engem Vekerdi Lászlóval, aki ma, nyolcvan
fölött is egyike legjelentősebb kortársainknak.
– Diploma után, 1973 őszén a JATE Központi Könyvtára kézirattárosaként kezdte
a pályáját. Miért ott?
– A fix az volt, hogy a gondolkodó ember érdekel. Ebben az irodalom, mint egy tudatforma vizsgálatának lehetősége ugyanúgy foglalkoztatott – ez az érdeklődés Ilia Mihállyal
való jó kapcsolat révén még erősödött is –, mint a hagyományos eszmetörténeti, gondol-

2005. augusztus

105

kodástörténeti megközelítések. Nyilvánvaló volt ennek a régiónak az intézményi szerkezetéből következően, hogy a terveim megvalósításához el kell jönnöm Békéscsabáról. Kitűnő könyvtár működött ott is, de állományánál fogva nem vetekedhetett a Somogyival
vagy az egyetemi könyvtárral. Az álláslehetőségek is arra ösztönöztek, hogy Szegeden maradjak. A véletlen is szerepet játszott abban, hogy épp az egyetem könyvtárában kezdtem
dolgozni. Az intézmény igazgatója, Havasi Zoltán – aki egy ideig a Tiszatáj főszerkesztője
is volt – a lap révén ismert engem. Amikor tájékozódtam az álláslehetőségekről, Zoltán
utolsó igazgatói döntéseként idevett. Ugyanazon a napon, amikor 1973. szeptember 1-jén
az egyetemi könyvtár munkatársa lettem, ő az Országos Széchényi Könyvtár főigazgatóhelyetteseként dolgozott tovább. Az egyetemi könyvtárban sok lehetőség megnyílt előttem. Részben bizonyos kollégák révén, és elsőrendűen az állomány révén. A könyvtár
anyaga pont olyan volt, ami engem a legjobban érdekelt. Korábban egyik igazgatója az
idősebb Bibó István volt, aki miniszteriális kapcsolatai révén el tudta intézni, hogy
a könyvtár megkapja az ügyészségi köteles példányokat. Ezek kézirat ritkaságú nyomtatott
példányok, olyan adatokat tartalmaznak – az ügyészek inkrimináló megjegyzéseitől
kezdve az átvételi keletbélyegzőkig –, amelyek egy filológusnak csemegét jelentenek.
Mindettől eltekintve is hallatlanul jó két világháború közötti anyaga van a könyvtárnak,
amibe én beleszabadultam. A folyóirat-gyűjteményi osztályon hosszú ideig együtt dolgoztunk Mader Bélával, aki ma a könyvtár főigazgatója. Kollégám volt Berta Árpád nyelvész, aki most az altajisztika tanszék vezetője, Hoffmann Zsuzsa ókortörténész, Bakonyi
Géza italianista, a könyvtár mai főigazgató-helyettese, Csernus Sándor, a Párizsi Magyar
Intézet vezetője, vagy Székely Magdi, a Fekete Sas Könyvkiadó szerkesztője, aki korábban
a Magvetőnél első kötetem szerkesztője is volt. Dani Tivadart ma sajnos nem nagyon ismerik, pedig Kierkegaard első olyan fordítója, aki nem németből, hanem eredetiből dolgozott.
– Visszatekintve jó alapozásnak bizonyult a könyvtárban eltöltött időszak?
– A történeti múlt kutatója fiatalon lehet zseniálisan okos, de az empirikus anyag
megismerését, fölhalmozását nem lehet megspórolni. Bele kell invesztálni. Atyai jó barátom, Hencz Aurél a politika kényszerpályáin került a könyvtárba, nagy tájékozottsága,
hallatlan segítőkészsége és kapcsolatai révén sok mindent megtanultam, sok mindenkivel
megismerkedtem. Egykori parasztpártiként jól ismerte a népi írók garnitúráját. Bibó Istvánnal is jó barátságban volt. A Bibó-felejtés évtizedében Aurél bácsi révén kapcsolatba
tudtam kerülni Bibóval. Azzal, hogy beszélt nekem Bibóról, fölnyitotta rá a szemem. A folyóiratosztályon dolgozva már könnyű volt kézbe venni Bibó írásait. Az csak legenda, hogy
nem lehetett hozzáférni az írásaihoz – nagy részükhöz hozzá lehetett volna, csak nem keresték. Az egyetemi könyvtárban sikerült megismernem az életművet, ennek köszönhetően már a múzeum munkatársaként én csináltam Magyarországon az első életpálya-kiállítást Bibóról. A fiával is megismerkedtem akkor, aki kitűnő ember, édesapja nagyon jó
tulajdonságaiból sokat örökölt. Az az emberi gesztus, amellyel a világ dolgaihoz viszonyul,
hasonlatos édesapjáéhoz.
– Ezekben az években fordult az érdeklődése a szegedi sajtótörténet felé?
– Eredetileg nem sajtótörténet-írás volt a célom, hanem a sajtó megismerése révén
a kor embereinek, a kor gondolkodásának a megismerése. Emlékszem, Halász Előd profesz-

106

tiszatáj

szor, aki különleges figurája a szegedi egyetem történetének, mondogatta: a műveltségét
a Pester Lloydból szerezte. Ez a hajdani magyar kormány félhivatalos német nyelvű lapja
volt, ami a II. világháború éveiben a legjobb német nyelvű lap volt Európában, mert a nácik tönkretették a saját sajtójukat. Keresztury Dezsőtől Boldizsár Ivánig nagyon sokan
publikáltak benne. Hamar fölfedeztem, hogy a Pesti Napló vasárnapi száma például egy
folyóiratnyi irodalmi anyagot tartalmazott. Olyan szerzői voltak, mint Babits, Móricz, Karinthy. Az Est lapok belső munkatársi gárdája is olyan kiváló írókból állt, mint Bálint
György vagy Szabó Lőrinc. A folyóirat osztályon dolgozva az egykori lapokat megismerve
egy olyan világ nyílt meg előttem, amit még a legkitűnőbb monográfiákból sem lehetett
megismerni. Az élet a maga esetlegességeivel és nagy teljesítményeivel együtt, mint egy
nagy napló tárult fel előttem. Az alapvető gondot az jelentette, hogy mit írok meg belőle,
hiszen az egészet nem lehetett, mert az anyag hallatlanul gazdag volt. Csak a válogatás jelentett nehézséget. Később, amikor a magyar sajtótörténeti összefoglalás harmadik kötetébe – ami azóta sem jelent meg – kértek, hogy írjam meg a vidéki sajtó történetét, ugyanezért kellett hevesen tiltakoznom a fölkérés ellen. Egyszerűen mennyiségileg olyan hatalmas anyagról van szó, hogy azt egy ember nem tudja megírni. A szegedi sajtóról még csak
lehet írni valamiféle rövid történetet, de olyan ember nincs a világon, aki Soprontól Nyíregyházán át Kolozsvárig és Szegedig képes lenne alapkutatás szintjén áttekinteni a teljes
vidéki sajtó történetét. Az egyetemi könyvtárban akkoriban működött egy olyan ügyeleti
rendszer, amibe az ifjoncokat osztották be: mi rohangáltunk a raktárba az olvasók által
kért kötetekért. Ez is tanulságos feladat volt. Egy másik akkoriban elhallgatott szerző műveivel való megismerkedésemet ennek köszönhettem: Hamvas Bélának sok írása így akadt
a kezembe. Akkoriban szinte senki nem olvasta, én viszont hamar rájöttem, hogy jelentékeny szerző. Olyan dolgokról írt, ami engem is érdekelt. Az egyetemi könyvtári anyagba
való beleszabadulás igazi hozadéka épp ez volt: az önállóságomat erősítette. Rádöbbentett
arra, hogy nem kánonok és klisék szerint kell tájékozódni, hanem a saját fejem után kell
elindulnom. A szövegekhez visszatérve magamnak kell eldöntenem, ki az igazán fontos
szerző, kit érdemes olvasni. Két-három Bibó-írás után tudja már az ember, hogy a többit
is el kell olvasnia. Az egyetemi könyvtári évek számomra egy nagy föltöltekezési időszakot
jelentettek. Aki ma vagyok, sohasem lehettem volna nélkülük. Hálás vagyok a sorsnak,
hogy hét évet eltölthettem ott. Hogy formálisan is könyvtárossá tegyenek bennünket, az
ELTE könyvtár tanszéke indított egy kihelyezett képzést, amin mosolyogtunk, hiszen nem
tartozott a fő ambícióink közé szakozni és a címleírást megtanulni. De olyan előadóink is
voltak, mint Borsa Gedeon, a magyar könyvtörténet kiváló kutatója, akitől hallatlanul sokat lehetett tanulni. Szentmihályi János a könyvtári tájékoztatásról okított bennünket –
tőle tanultam meg azt az elvet: ha valamit le akarok nyomozni, és tudom, hogy a problémához milyen személy tartozik, akkor azon az egy személyen keresztül végig lehet göngyölni az egész problémakört, és hallatlanul termékeny eredményekhez lehet így eljutni.
– Hogyan lett a Móra Ferenc Múzeum munkatársa?
– Életem végéig el tudtam volna magam képzelni a könyvtárban, hiszen annál ideálisabb hely egy kutató számára nem létezik. Karácsonyi Bélát, a könyvtár akkori igazgatóját
kedveltem ugyan, de sok mindenben nem értettünk egyet. Láttam, hogy van egy komoly
elválasztó vonal az ő és az én elképzeléseim között. A világhoz való hozzáállásunk különbözött, noha mindketten respektáltuk egymást. Régi barátom, Sipos József akkoriban

2005. augusztus

107

a múzeumban dolgozott, ahol jelentős fejlesztések történtek abban a periódusban. A korábban jegelt irodalomtörténet felújításának lehetősége is fölmerült. Sipos Józsefék forszírozták, hogy jöjjek a múzeumhoz. Hezitáltam, majd végül igent mondtam. Sok szempontból jó választás volt, mert az alkotói termékenység mutatóit nézve írásaimnak a túlnyomó
többségét múzeumi munkatársként írtam meg. Máig nosztalgiával gondolok azonban
vissza a régi könyvtári állományra, ami számomra nagyon fontos volt. Apám ugyan ellenezte, hogy múzeumba jöjjek, de akkor már eldöntöttem.
– Ő mivel foglalkozott?
– Lakatos, gázszerelő és nagyon sok más szakma művelője volt. Ha azt mondom róla,
hogy igen tehetséges, jó képességű ember volt, akkor ez normális elfogultságnak tűnik.
A történelmi körülmények összejátszása miatt azonban külső karriert nem csinált. Ma is van
egy olyan beállítódásom, hogy az embereket soha nem a külső pozíciójuk szerint ítélem
meg, mert mint kutató is tudom mondani: sok akadémikusnak ma már a nevét sem tudja
az ember. Szinnyei Magyar írók élete és művei című lexikonsorozatában írók tömege van
fölsorolva. Több tízezer szerepel benne, de nagy részüket még a legjobb filológusok sem
ismerik, csak ha véletlenül beleakadnak valamelyik írásukba, akkor nézik meg a Szinnyeiben, hogy ki is volt az illető. A külső pozíciók számomra az emberi értékhez, kvalitáshoz
képest sokadlagosak. Személyes életem is úgy alakult, hogy megtapasztalhattam, bizonyos
pozíciókhoz milyen kis ész és emberi teljesítmény társul, másrészt a pozíciónélküliség is
milyen nagy kvalitásokkal társulhat. Ezt a beállítódásomat nagy erényemnek tartom, ha
szabad ezzel dicsekedni. Holott ma ez tökéletesen korszerűtlennek számít, és a külső siker
a mérvadó. Annak idején fiatal, kezdő kutatóként megjelent egy kritikám a Tiszatájban, és
a megbírált szerző nagyon sértődötten reagált. Akkor annyira fiatal és naiv voltam, hogy
komoly izgalomba hozott, hogy megbántottam valakit. Az Új Symposion egyik munkatársa, aki épp a szerkesztőségben járt, mondta: nem kell izgulni öcsi, nem az az érdekes,
hogyan reagálnak, hanem az, hogy foglalkozzanak veled. A mai mentalitás valóban ez:
nem az az érdekes, mit írnak rólad, hanem az, hogy a neved forogjon. Ezt a beállítódást
nem tudtam magamévá tenni.
– Szeged jelentős 20. századi irodalmi múltja miatt korábban felvetődött, hogy a múzeum irodalomtörténeti gyűjteményéből kiindulva érdemes lenne egy önálló irodalmi
múzeumot alapítani. Van erre esély?
– Amikor az ötvenes évek közepén elkezdődött az irodalmi muzeológia alapvetése Szegeden, akkor eredetileg valóban irodalmi múzeumot akartak létrehozni. Ebből végül irodalmi osztály lett. Madácsy László, a múzeum irodalomtörténésze főállásban egyetemi
oktató volt, tehát csak fél energiával volt jelen. Amikor a hatvanas évek közepén megvált
a múzeumtól, az irodalmi anyagra ráfordították a kulcsot, és szinte nem létezett egészen
az idekerülésemig. Utána a múzeumon belül az irodalom sajátos helyzetben rögzült: formailag nem önálló egység, de gyakorlatilag elismerik az önálló létét. Ha ezt összevetjük
azzal, hogy például Debrecenben önálló irodalmi múzeum működik önálló épülettel és jó
néhány munkatárssal, akkor ez komoly mulasztás. Az bizonyos, hogy a 20. századi Szeged
irodalmi múltja a vidéki magyar városokat tekintve első vonalbeli. Debrecennek korábban, Csokonai idején volt jelentékenyebb periódusa, de a 20. században már nincs a szegedihez mérhető irodalma. Mikszáth már itt van az 1879-es nagyárvíz idején, és attól

108

tiszatáj

kezdve a város kettős fejlődésen megy keresztül. Az árvíz után kialakul a modern Szeged.
Nagy urbanisztikai fejlődés indul, ami társadalmi változásokkal is jár. Ekkor jön létre
a belváros modern világvárosi szerkezete, megmarad ugyanakkor a külső környezet is, ami
egy ennél tradicionálisabb életformát őriz meg. Az árvíztől napjainkig mindig jelentékeny
írók voltak a városban. A dualizmus évtizedeiben hosszabb-rövidebb ideig Gárdonyi is itt
dolgozott, később pedig tartósan itt élt Tömörkény, Juhász Gyula, Móra. Szegedi születésű
és sok szállal kötődik a városhoz Balázs Béla. Mellettük kisebb írók is jelentékeny számban vannak. Nem véletlen, hogy a Szegedi Napló, amelynek vezércikkírója Tömörkény
István, és munkatársa, sőt egy időben főszerkesztője is Móra Ferenc, olyan nívós lappá
vált, amelyre a Nagyváradon újságíróskodó Ady rendszeresen figyel és reagál, és a Napló
a vidéki magyar sajtó egyik csúcsát jelenti. Mellette van konzervatív lap a Szegedi Híradó,
föltűnnek populárisabb lapok is. Megindul a radikálisabb hangokat is megpendítő Szeged
és Vidéke. Nem véletlen az – amit tudnak, csak nem hangsúlyozódik eléggé –, hogy a modern magyar irodalom Ady mögötti ifjabb nemzedéke voltaképpen a Szeged és Vidékében
ugrik ki. Ennek a lapnak az irodalmi anyagában jelennek meg a pályakezdő Babits, Kosztolányi, Csáth Géza, Juhász Gyula és mások írásai. Később, a Délmagyarország nagy korszakának arculatát is Móra és Juhász Gyula határozza meg. És persze Frank József, akinek a szerkesztői működése nélkül nincs nagy Délmagyarország. 1919 után is van olyan
periódus, amikor nagyon jó korszakában Szegeden él Juhász Gyula és írói sikerei csúcsán
Móra Ferenc. Itt dolgozott a ma már kevéssé ismert kitűnő író, Réti Ödön, akiről sokszor
elfeledkezünk. A húszas évek közepén a szegedi egyetemen tanul József Attila, és az akkor
épp Szeged néven működő Délmagyarország munkatársa Szabó Dezső. Mellettük olyan
kitűnő munkatársak dolgoznak, mint például Sz. Szigethy Vilmos, akinek az emlékező,
visszatekintő tárcái nemcsak a szegedi múlt dokumentumai, hanem olvasmányként is kitűnőek. Temesi Ferenc, amikor a Port írta, nagy mértékben támaszkodott ezekre a szövegekre. A harmincas években feltűnik a szegedi egyetemen egy jelentékeny nemzedék,
amelyiknek a legjelentősebb költő alakja Radnóti Miklós, legkiválóbb képzőművésze pedig
Buday György. Mellettük a színházi szakember Hont Ferenc, az irodalomtörténész, folklorista Ortutay Gyula, a szintén irodalomtörténész Baróti Dezső (a szegedi egyetem ’56-os
rektora), az akkor kitűnő írásokkal induló Tolnai Gábor jelentős. Ő később akadémikus
lett, de a szabadversről és az erdélyi magyar irodalomról szóló kitűnő korai írásai jelentősek. S hadd említsem meg a tragikus sorsú fiatal költőt, Perkátai Lászlót is, aki az egyik
kedvencem. Amikor sikerült kiadnom az írásait, olyan jelentékeny mai költőnk, mint
Tandori Dezső figyelt fel arra, hogy milyen kitűnő a Krúdy-írása.
– Az irodalmi múzeum kérdését azért is feszegetném, mert nemrégiben sokakat
megdöbbentett, hogy Baka István hagyatékának nagy része Szekszárdra került, és ott
hoztak létre egy emlékszobát, miután itt nem volt rá igény… Szeged megbecsüli, jól őrzi
irodalmi értékeit, emlékeit?
– A városnak az irodalmi értékekhez való viszonya kettős: egyrészt mindig vannak jelentékeny írók, ugyanakkor az élő írók jelentős része egy idő után mindig el is megy. Ebbe
a típusba tartozik Gárdonyi, József Attila, Radnóti, később Zalán Tibor, Temesi és mások.
Ez állandósult kettősség Szeged életében. A város kulturális értékeivel való gazdálkodás
nem igazán megoldott. Erre most nincs is kedvező pillanat, mert ma, amikor a közszféra
csökkentését, és a szférából való nagy pénzkivonások időszakát éljük, szinte reménytelen-

2005. augusztus

109

nek látom a jelenlegi szerkezetet úgy megváltoztatni, hogy ebben nagyobb hangsúllyal legyen jelen az irodalmi múlt, az irodalmi muzeológia. Inkább csökkentésekre lehet számítani. Ez hosszú távon persze vakság és hiba. A negyvenes évek elején volt egy olyan periódus, amikor itt dolgozott Kerényi Károly, aki nemcsak világszerte elismert klasszikafilológus és mítoszkutató volt, hanem többek között Thomas Mann levelezőpartnere is. Az ő levelezésüket – ami jelentős részben Szegedhez kötődött – jó néhány nyelven kiadták. Az
ilyen jellegű mozzanatokra sokszor homály borul. Az értékeknek a köztudatban való intézményes fönntartása nem megoldott. Amikor Baka Pista meghalt, először én rendeztem
róla egy nagy kiállítást, a szekszárdiak ezt a tárlatot vették akkor át. Szekszárdnak szülővárosaként nyilvánvalóan erkölcsi joga is van Bakához, más kérdés, hogy életműve gyakorlatilag Szegeden jött létre, így ennek a városnak is lenne… Nem szívesen beszélek arról,
hogy egy 21. századi vidéki nagyváros múzeumának milyennek kellene lennie. Nyilvánvalóan más szerkezetűnek, mint a jelenlegi. Viszont a jelenlegi szerkezetnek erős történeti
megokoltsága van. A régészet dominanciája véletlenszerű okok során, sok-sok évtized
alatt alakult ki, ma viszont nagyon erős adottság. Hogy egy olyan időszakban, amikor
pénzszűkében van a kultúra, mennyire lehet jól átalakítani, és hatékonyabbá tenni egy
múzeumot, az nagy kérdés. Nem vagyok optimista, nem hiszek azokban a politikai lózungokban, amelyek azt tartják: kivonom a pénzt a kultúrából, ugyanakkor a kultúra legyen
hatékonyabb. A kettő együtt nem megy. Mondjuk egy Baka-emlékszoba létesítése nem
csak annyit jelent, hogy megcsinálok egy kiállítást, hanem azt a helyet működtetni is kell.
A fotográfus Müller Miklós (a spanyol nyelvű világban Nicolas Muller) vetette fel, hogy
a Bokor utcai házban, ahol Radnóti egykor albérlőtársa volt, kellene egy Radnóti-centrikus
irodalmi kiállítást csinálni, és az ő fotói, valamint a Szegedi Fiatalok dokumentumai is ott
kaphatnának helyet. Ennek olyan politikus támogatói is voltak, mint a nem sokkal később
miniszterré váló Vastagh Pál. Különböző tárgyalások után a dolog mégis elakadt. Alapvetően pénzszűke miatt. Mindehhez hozzátartozik egy személyi szál is: Szeged kultúrájának, múltjának kutatása eléggé ingatag állapotban van pillanatnyilag. Péter László
mondja valahol, hogy Szeged olyan, mint a krumpli: a java a föld alatt van. Bizonyos értelemben a Szeged-tudomány művelőinek java is lassan oda kerül. Egyik kollégám mondta
épp a napokban: 55 évemmel valószínűleg én vagyok a legfiatalabb. A kulturális emlékezet
nagyon érzékeny valami, ha megszakad, restaurálni nagyon nehéz, és onnantól kezdve
a fejlődés egy egészen más irányt vesz fel. Ha nem lépnek be újabb és újabb nemzedékek
a kultúra ápolásába, továbbadásába, akkor nagyon súlyos torzulások állhatnak elő. Ez megint jelentős részben pénzkérdés. Ahhoz, hogy egy huszonéves fiatal olyan életprogramot
állítson maga elé, hogy ilyesmivel akarjon foglalkozni, perspektívát kell nyújtani neki. Állást, lehetőségeket, sikerélményt, hogy érezze: értelme van annak, amit csinál. Ezek nehéz
kérdések, nem múzeumi, nem szegedi, sőt még csak nem is megyei kérdések, hanem az
egész magyar fejlődés kérdései. Rövid távon el lehet leplezni a gondokat, például nagy,
demonstratív, látványos kiállításokkal, de hosszú távon ez nem működik. A remek budapesti kiállításokkal csak a felületet fedik le. Ezek kellenek, de sok minden egyebet is meg
kellene csinálni. A kultúra és a pénz ma kettévált. Most kerül aukcióra például egy olyan
József Attila-kötet, amelyben szerepel a költőnek egy olyan verse is, amelynek a kéziratát
eddig nem ismertük. Az induló ára 1,5 millió forint. Szakmailag hiába tudom, hogy ezt
meg kellene venni, nem tudom megvenni. Ugyanakkor hallottam, hogy az egyik borász

110

tiszatáj

a leányának érettségi ajándékként megvett egy kétmilliós Ady-kéziratot. Azáltal, hogy az
üzleti világ nemcsak a festményekben, hanem már az irodalmi relikviákban is befektetési
lehetőséget lát, az utóbbi másfél évtizedben árrobbanás következett be. A Petőfi Irodalmi
Múzeum után egy magánember kezében van a legnagyobb József Attila-gyűjtemény. Az
illetőnek százötvennél több dedikált József Attila-kötete, nagyon sok fotója, levele, kézirata van. Hiába tudom azt szakmailag, amit ő tud, nem vagyok versenyképes vele. Egy
olyan szegedi, aki nekem letagadta, hogy van József Attila-kézirata, amikor az említett
gyűjtő benyúlt a zsebébe, pillanatok alatt előadta a kéziratot. Mindez tehát pénzkérdés is.
Ahogy a pénzszűke fokozódik, ennek a problémakörnek még a tudata is homályosulni fog.
– A tudományos divatáramlatok követése helyett a tisztázandó kérdések felé fordul,
és aprólékos kutatómunkával sok új eredményt ad közre. A gondolkodás-történeti megközelítés mintha szembe haladna az elmúlt évtizedek uralkodó trendjével…
– Engem alapvetően a 20. századi irodalom- és gondolkodástörténet foglalkoztat egy
kis 19. század második feli beütéssel, és ugyanez Szegedre vonatkozóan. Hogy mikor, melyik oldal kerül előtérbe, az részben véletlenszerű, részben bizonyos kutatási előzményekből adódik. A magyar történeti, irodalomtörténeti gondolkodás sok szempontból átalakulóban van. Ezt be lehet állítani úgy, mint egy nagy korszerűsödést, megújulást – és ennek
sok eleme igaz is –, ugyanakkor a világhoz, a valósághoz való új viszony is megjelenik
ezekben a kutatásokban. Az a gondolkodástörténeti megközelítés, amelyet én művelek, bizonyos értelemben valóban szembe halad egy sor törekvéssel. A referencialitás kérdése,
a valóságvonatkozás és egyebek, megítélésem szerint érvényes kategóriák. Irodalomról beszélni nagyon nehéz anélkül, hogy ne legyenek hozzáférhető szövegek, amelyeket kritikai
kiadásban kell közzé tenni. Anélkül csak a levegőbe beszélünk. Ahhoz, hogy egy kritikai
kiadás megszülessen, nagyon sokféle kutatástechnikai problémát meg kell oldani. Figyelembe kell venni egy sor összefüggést is ahhoz, hogy egyáltalán megértsem, miről van szó.
Így automatikusan eljutok egy olyan pozícióba, ami sok divatos törekvést elfogadhatatlanná tesz a kutató számára. Éppen azért, mert a saját anyaga felől indulva, annak a természetét megérteni próbálva rájön arra, hogy részben másról, részben összetettebb jelenségről van szó. Tapasztalati tény, hogy a divatos tendenciák általában ki szoktak fulladni,
nagyon gyorsan leváltja őket egy másik divatos tendencia. Ugyanakkor bizonyos alapöszszefüggések vizsgálata újra és újra fontossá válik, megkerülhetetlenné lesz. Például Kosztolányi Dezső a magyar irodalmi kánonban jóval előrébb került, mint jó néhány korábban
nagyra értékelt kortársa. Ennek ellenére a Kosztolányival való foglalkozás esélyei roppant
módon behatároltak addig, amíg egy sor alapkutatás nincs elvégezve. Nincs kiadva az
életére vonatkozó dokumentáció, a kortársi megnyilatkozások gyűjteménye, nincs kritikai
kiadása. Egy szándékosan gonosz megjegyzés: sok nagy Kosztolányi-értő beszél egy Számadás című kötetről. Ilyen kötet azonban sohasem volt, ez az 1935-ös összegyűjtött költeményes Kosztolányi-kötet egyik ciklusának címe volt. Ez önmagában nem nagy dolog, de
jelzi a realitásfokozatot. Ha szemrebbenés nélkül, közhelyszerűen lehet továbbörökíteni,
hogy van Számadás című kötet – ami soha nem létezett –, akkor mennyire megalapozott
a többi állítás? Van egy szubjektív mozzanat is: a világ hallatlanul gazdag, ezt a gazdagságot
nem lehet egy az egyben átfogni, az ember szükségképpen valamely részét, vonatkozását,
összefüggését próbálja kiragadni, megérteni. Ha elkezdem a világgal való foglalkozást, akkor számomra nyilvánvalóan egyre inkább az az érdekes, amire rá tudtam hangolódni,

2005. augusztus

111

amit meg tudtam érteni, aminek a logikája számomra követhetővé válik. Azon, hogy
hányféle jó megközelítés lehetséges, sok vita folyhat. Sok összefüggést ki lehet próbálni.
Az ember a világ megértésének folyamatában sok irányból, sokféle megközelítéssel próbálkozhat. Az nem probléma, ha létezik egy megközelítés és egy azzal ellentétes is, probléma akkor van, ha valamelyik abban a helyzetben van, hogy tudományos szempontokon
kívüli pozícióból ki tudja iktatni a másikat, le tudja söpörni a térképről. Ha létezik többféle megközelítés, és az olvasó maga döntheti el, hogy neki melyik tetszik, akkor ez tiszta
helyzet. Ha valamelyik olyan pozícióba jut, hogy lehetetlenné tudja tenni a másikat, akkor
bajok vannak, mert ez nem egyszerűen embereket, kutatókat érintő kérdés, hanem a megértés lehetőségének mesterséges beszűkítése. A tudománytörténet mutatja: gyakran előáll
az a helyzet, hogy megjelenik egy próbálkozás, majd elnapolódik akár hosszabb időre is,
majd újabb időszak múlva éppen az a korábbi próbálkozási mód tudja megoldani az időközben fölmerült problémákat, és az addig járt utat abba kell hagyni. Az alapkutatásban –
és ha nem ideologikusan használjuk az irodalmat, akkor az irodalommal való foglalkozás
maga is alapkutatás – voltaképpen olyan haszontalan dolgokat csinálunk, amelyet egyedül
az minősít, hogy van-e valami valóságvonatkozása, hogy értelmes dolog-e. A világ megértése – ami végső szempontként ott van az irodalommal való foglalkozás mögött is –
minden nemzedék, minden ember számára feladatként jelenik meg, legfeljebb vagy tudomásul veszi ezt a feladatot, vagy nem. Ez mindenkinek egyéni döntése, de ettől a feladat
adott. Nekem az a véleményem: ha már élnem adatik, akkor jobb úgy élni, hogy megpróbálom megérteni azt a világot, ami körülvesz, mint rángatózni a technikai civilizáció teremtette mediális manipulációk hatására. Sokan azt mondják, hogy az irodalmi kánon
valami gyanús dolog, helytelen, ha az értelmező közösség kijelöli, ki a nagy író és ki nem
az. Lehet, hogy így van, de semmivel sem problematikusabb az irodalmi kánon léte, mint
a piacelvű nagyság-előállítás, amikor az a nagy, akiről sokat beszél a tévé. Nem vagyok
meggyőződve, hogy mondjuk Mikes Kelemen, akiről alig beszélnek ma, legfeljebb a szakemberek és egy szűk értelmiségi közönség olvassa, kisebb lenne, mint mondjuk Wass Albert, akinek most szobrot akarnak emelni. Az, hogy mennyit beszélnek egy íróról, azon
a potenciálon, amit a szövegei teljesítménye jelent, nem változtat. Volt hosszú időszak,
amikor Balassi Bálint szerelmes verseit nem ismerték, Petőfi és Vörösmarty sem ismerte,
mert az a kézirategyüttes nem volt hozzáférhető. Ma már szerencsére ismerjük, és Balassi
teljesítménye attól nem vált kisebbé, hogy nem ismerték, döntő az emberi teljesítmény
minősége. Az, hogy különböző periódusokban erre hogyan reagál a potenciális értelmező
közösség, másodlagos kérdés.
– Az utóbbi hónapokban egyszerre három nagy figyelmet keltő kötete is megjelent:
A „másik” Móra az író kevéssé ismert szabadkőműves tevékenységét és magánéletének
rejtett titkait is tárgyalja; a „…gondja kél a gondolatban” című kötet az értekező József
Attiláról szól; a Nap Kiadó In memoriam sorozatában pedig egy Tömörkény-összeállítás látott napvilágot. Mire készül ezek után?
– Automatikusan egyfajta szakaszhatár is ez, mert nem az a normális állapot, hogy pár
hónap alatt három könyve kijön az embernek, hanem sokkal hosszabbak a munkás periódusok, amikor nem láthatók az eredmények. Több minden foglalkoztat, több mindenre
készülök. Nem csak hivatalból, munkaköri kötelességből, de Szeged irodalmi múltja változatlanul rengeteg érdekességet rejt magában. Nagyon fontosnak tartom, hogy a Tömör-

112

tiszatáj

kény ismertségét, föltártságát jelentő mai helyzeten javítsunk. Nem állhatom meg, hogy
ne mondjam el: ebben a tevékenységemben vannak törések, hiszen azt a könyvtáros kolléganőt, aki a Tömörkény-bibliográfia készítésében segített, épp nemrég rúgták ki a Somogyi-könyvtárból. A Tömörkény-életmű igazi, mélyebb megismerése azonban, akármilyenek is a viszonyok, elodázhatatlan. Remélem, lesz még lehetőségem, hogy ezen a téren
valamit tegyek, és így az adósságunkon törlesszünk. Természetesen változatlanul foglalkoztat József Attila is, akinek életműve olyan nagyformátumú, olyan sűrű teljesítmény,
mint az angol irodalomban Shakespeare-é – évszázadokra ad munkát a kutatóknak.
Többféle tervem is van, még József Attila-szótárt is csinálgatok, és szeretnék egy József
Attila-kronológiát is összeállítani. Sok részletkérdés tisztázása van terítéken. Nem abban
gondolkodom, hogy most néhány éven belül újabb kötetet adjak ki, bár csak a folyóiratokban megjelent írásaimból ebben a pillanatban is össze tudnék állítani egy újabb kötetet
József Attiláról. Bizonyos, a kutatás menetéből következő szükségszerű lépések egyikemásika olyan, amire még vállalkoznom kell.
– Egy összefoglaló monográfia nem fordult meg a fejében?
– Kiadták a centenáriumra Szabolcsi Miklós monográfia-sorozatát két kötetben. Lehet
ilyeneket csinálni, hiszen a monográfia olvasói szempontból előnyös forma. Kutatói szempontból azonban kevésbé, az új eredmények nem is annyira monográfiákban jönnek, hanem tanulmányokban. Azoknak a dolgoknak az újra fölmondásától, amelyeket már én is
tudok, meg a kollégák is, egyszerűen sajnálom az időt, amikor találkozom valódi problémákkal is, amelyeket rendkívül munka- és időigényes megoldani. Nyilván alkati kérdés is,
hogy ki vállalkozik monográfia-írásra. Hogy egy nálam sokkal jelentékenyebb irodalomtörténészt, Barta János professzort említsek: ő is kevésbé a monográfiát, inkább a mozgékonyabb megközelítést tartotta önmagához illőbbnek. Nem akarok értéksorrendet felállítani, hogy mi a fontosabb. Vannak olyan szerzők – például a nemrégiben jubiláló Németh
G. Bélát említhetném –, akik inkább összegző alkatnak tekinthetők. Az ilyen alkatú kutató,
ha nem ír monográfiát, akkor az nagy baj. Monografikus megközelítés persze nem teljesen
kizárt az én életemben sem, hiszen ha jól alakulnak a dolgok, akkor lehet, hogy elkészül
majd egy olyan szegedi irodalomtörténet, ami a nagyárvíztől a rendszerváltásig áttekinti az
egész időszakot, mint egységes folyamatot. Ez fontos lenne, és meg is lehetne csinálni, bár
egyes témákról sokkal többet kellene tudni ahhoz, hogy igazán jó legyen. Sajtótörténeti kutatásaimnál láttam: amikor felvázoltam a szegedi sajtó rövid történetét, akkor az a nem szegedi, de szakmabeli olvasó számára vonzóbb volt, mint azok a kísérletek, amelyek igazi, lényeges súlyú eredményeket hoztak. Mert a monográfia befogadása egyszerűbb: ha viszonylag rövidebb terjedelemben összképet ad a kutató, akkor az az olvasó számára előnyös.
Ugyanakkor ahhoz, hogy valóban magas színvonalon lehessen összegezni valamit, azt először föl kell tárni. Ám az egész 1945 utáni szegedi irodalmi fejlődés e pillanatban még nem
került ki a kortársi vélekedések uralma alól, tehát itt először alapozó módon rendbe kellene
tenni sok mindent. Ennek a korszaknak az irodalomtörténetét majd az a kutató fogja igazán
jól megírni, aki például Ilia Mihály levelezését is tanulmányozhatja.
– A Délmagyarország Nagy Könyv-játékában Vas István Mért vijjog a saskeselyű
című kötetét választotta kedves könyvének. Volt egy figyelemfelkeltő mondata az ajánlásban: „E könyv ma, amikor hatalmas erők szövetkeznek arra, hogy elleplezzék előlünk
a világban bontakozó nagy tragédia már látható jeleit, s védtelenné tegyenek bennünket

2005. augusztus

113

a veszélyek érzékelése iránt – aktuális mű is. Csak meg kell értenünk jelzéseit.” Gondolkodástörténészként milyen tragédiát jövendöl?
– Erre csak nagyon hosszan és szabatosan érvelve szabadna válaszolni. Annyi bizonyos, hogy egy nagy periódus valamikor a rendszerváltás táján világméretekben lezárult,
és valami újnak megyünk neki. Ez az új azonban dramatikus fejleménynek ígérkezik. Nagy
krachok és konfliktusok várhatók, aminek már nagyon sok jele van. Egyes politikai elemzők akár tíz-tizenöt éven belül is egy globális konfliktus lehetőségével számolnak. Ez
messzemenően összefügg sok reálfolyamat működésével. Nem emberi kisiklásokra, ballépésekre kell gondolni, hanem a piacelv globális méretűvé válásának folyamatára. Méreteinél fogva nem Magyarország az érdekes, hanem például Kína, amelynek belépésével
megváltozik az egész folyamat dimenziója. Pár mondatban életveszélyes lenne kijelenteni
dolgokat, de az én tapasztalataim szerint rossz és nehezen kikerülhető folyamatok zajlanak. A gondolkodás-történet azt mutatja, hogy az európai emberiség legalább száz-százötven éve komoly válságban van, egyik válságból és megoldási kísérletből a másikba jut át.
Ez egy nagy önlebontó folyamat. Az a kulturális teljesítmény, ami a kereszténység bázisán
Európában létrejött, és hosszú időn át meghatározta nemcsak ennek a térségnek, hanem
az egész földgolyó élenjáró kultúrájának a lehetőségeit, és minden eddigi emberi vívmányunk is összefügg ezzel – ennek a lebontása a tőke mozgása következtében jó ideje folyamatban van. Már a francia irodalomnak olyan produkciói, mint Balzac Elveszett illúziók, Proust Az eltűnt idő nyomában, Dosztojevszkij, Nietzsche, Freud modernitáskritikája, a hanyatlás- és halálélmény előtérbekerülése, vagy olyan terminus technicusok tudományos témává válása, mint az én-integritás, a szuverén én megroppanása, eltűnése –
ezek mind jelzik, hogy itt valami nagyon komoly baj van. Például ha a tudatos én, a szuverén én ellehetetlenül, akkor nem egy jobb lehetőség realizálódik, hanem egy rosszabb. József Attila írta: „...S mit úgy hívtam: én, az sincsen. Utolsó morzsáit rágom, amíg elkészül
ez a költemény…” Adatolni lehet ezeket a folyamatokat. Egy manipulált, roncs, töredék én
fog a világban létezni. Ez semmivel nem jobb, mint a reneszánsztól a 19. századig terjedő
európai ember énje volt, hanem inkább rosszabb. Annál is inkább, mert néhány reálfolyamat létezik és működik a világon: az emberi és természeti erőforrások, mint például
kőolaj elpazarlása zajlik, pusztul az emberi minőség. Zajlik a világ szemétté változtatása is,
amiről látszólag furcsa beszélni, de minden település vezetője tudja, hogy a hulladékkezelés alapkérdés. Amikor a tejet nylonzacskóba rakjuk, voltaképpen szemetet termelünk,
mert nem tudunk vele mit kezdeni, nem olvad bele a természetbe, hanem szemétként rögzül. A szemétté váláshoz hozzátartozik egy lényeges mozzanat: a tudományok fejlődésének
következtében az emberiség rendelkezésére álló technológia ma olyan hatékony, olyan
teljesítőképességű, ami nem csak hogy minden eddigit messze meghalad, hanem ezt
a technológiát már egy olyan ember működteti, aki már nem látja át. A kvantummechanika
professzora hiába látja nagyon világosan valaminek a működését, ha nem érti a világot, ha
az amerikai haditechnikát működtető tábornok már nem tudja pontosan, hogyan is működik az irányítása alatt álló technológia. A technológia kiszabadult az ember ellenőrzése
alól. Amikor a régészeink kiásnak például egy gepida temetőt, akkor találnak mondjuk
harminc sírt. Kicsike közösség volt az, gyenge technológiával, azaz csak kisipari módszerekkel tudták egymást irtani. A mai technológiával egy hatalmas méretű emberiség önmagát a Földdel együtt el tudja pusztítani. Ez a lehetőség adott, márpedig az emberi ter-

114

tiszatáj

mészet nem javul. Jobbik esetben olyan, mint korábban is volt, rosszabbik esetben roszszabb, mert az a kiüresedettség érzés, manipuláltság, egoizmus, az egyéni érdekre épített
ideológiák uralomra kerülése, mind olyan irányba viszik ezt a folyamatot, hogy egy világhatalom már nem azért lép meg egy lépést, mert az jó, hanem azért, mert az a rövid távú
érdeke. Hogy hosszú távon mi lenne az érdeke? Azt már nem vizsgálja. Mondhatnám azt
a triviális példát is: ma egy tévéműsor nem jó vagy rossz, hanem nézett vagy kevésbé nézett.
Azzal, hogy feladom a minőség szempontját, messze menő következményű folyamatokat
indítok be. Lehet úgy értékelni egy írót is, hogy hányan olvassák, hányan veszik meg
a könyvét, de lehet úgy is nézni, hogy melyik a jó szöveg és melyik nem. Épp a József Attilatanulmányokban említem a költő gondolatát: az irodalmat a nem olvasók is alakítják.
Valóban így van. Azok a változások, amelyek végbemennek az emberi magatartásban,
gondolkodásban, nagy konfliktusok előjelét mutatják. Nem kell hozzá nagy pesszimizmus
azt mondani: az emberiség mint kollektívum nem tanul a múltjából. Az egyes ember tanulhat, az emberiség nem, mert különösen kiélezett szituációkban – azáltal, hogy társadalmi gyakorlatában föladja az érték szempontját, nem vizsgálja, hogy mi a jó, mi a rossz –
automatikusan a rövid távú érdek válik döntővé. Innentől kezdve nagyon kemény folyamatok várhatók. Egyáltalán nem vagyok optimista.
– Átalakulóban a sajtópiac is. Hogyan látja ezt a problémát?
– Van egy olyan folyamat, ami föltartóztathatatlanul halad előre. Az emberiség annak
idején az oralitás, az élő beszéd világában élt. Később föltalálódott az írás, majd a nyomtatott, sokszorosított írás is, ami megváltoztatta a gondolkodást. Tudniillik akinek nem áll
rendelkezésére az írás, az a világot kénytelen a fejében őrizni. Annak, aki leírhatja – ahogyan Szent-Györgyi mondta: leveheti a könyvet a polcról –, nincs erre szüksége. Az archaikus társadalmakban, ahol nem volt írás, vagy a társadalom nagy része nem írt és olvasott, ott a memóriában létezett egy szövegvilág. Mindenki annyi verset ismert, amennyit el
tudott raktározni magában. Ma már le tudjuk venni a polcról a könyvet és meg tudjuk
nézni, ha valamire nem emlékszünk. Ráadásul belép a képbe a számítástechnika is, ami
újabb gondolkodástechnológiai váltást eredményez. Sokan ezt nagy optimizmussal tekintik, én nem hiszem, hogy annyira egyértelműen pozitív változás ez. Sok mindent megkönnyít, de ahogyan az író ember memóriája csökken az orális kultúrában élőhöz képest,
úgy a számítástechnikai, internetes kultúrában élő ember is elveszít bizonyos lehetőségeket azért cserében, hogy valamit nyer. A részletekben való gyors tájékozódás lehetőségéért
elveszíti az egészben látás képességét. Ami ennek a problémának a nyomtatott sajtót
érintő részét érinti: nyilvánvaló, hogy a számítástechnika még jó ideig diadalmenetet fog
produkálni. Ennek ellenére mind az oralitás, mind az írás és a nyomtatott írás valamiféleképpen megmarad, csak alárendelt összefüggésben. Élőszóban olyan finom gondolati
analíziseket nem lehet elvégezni, mint papíron. Már csak azért sem, mert ha gondolok
valamit, akkor azt leírom, újra elővehetem, korrigálhatom, beleszúrhatok, kihúzhatok
belőle, újrafogalmazhatom az egészet. Van egy olyan mélységi dimenziója az írásos fogalmazásnak, amit az oralitásban nem lehet elvégezni. Ezért van az, hogy egyes költők verset
kézzel írnak, cikket gépen is. Ott, ahol nagyobb koncentráltság kell, a technika közbeiktatódása problémaként jelentkezik. Majdnem bizonyos, hogy hosszú távon egy sor informálódási lehetőséget a nyomtatott sajtótól átvesz az internetes világ. Tapasztalom a kollégák esetében is, hogy már nem lexikonban keresik meg, hogy ki volt például József Attila

2005. augusztus

115

professzora Bécsben, hanem megnézik az interneten. Ez a lehetőség működni fog, ugyanakkor az írásos kultúra alapformái nem tűnhetnek el. Nagyon hosszú távú spekuláció:
a kérdés az, hogy ez egy lineáris vagy egy megszakításokkal, visszatérésekkel komplikált folyamat? Amikor az antikvitás hihetetlenül magas teljesítményével együtt a Nyugat-Római
Birodalom elbukik, utána hosszú ideig van egy olyan szint, amikor még a klerikusok jelentős része sem íráshasználó, és az antikvitás olyan nagy teljesítményei is, mint Arisztotelész vagy Platón művei csak azért maradnak meg, mert az arabok lemásolják. Egy hoszszú, majdnem ezeréves periódus után azonban hihetetlen mértékben megnő ennek az antik tradíciónak a jelentősége, és komoly erőfeszítéseket tesznek annak érdekében, hogy ezt
a nagyrészt megszakadt láncolatot újra működésbe hozzák. A reneszánsz korában azzal
adnak jelentős lökést az európai fejlődésnek, hogy megpróbálják integrálni az antikvitás
szövegeit, művészi teljesítményeit. Azt, hogy a mi hosszabb-rövidebb jövőnkben a megszakítások hangsúlyosabbak lesznek-e, mint a folytonosság, nem tudom megmondani.
Mindkettőnek megvannak az esélyei. A jobb megoldás nyilvánvalóan a folytonosság, egy
harmonikus folyamat tételezése. Amikor megtörik valami, a megtörtség után a teljeset
már nem lehet rekonstruálni. A rekonstruálás maga is komoly áldozatokat követel. Például a görög filozófiának sok szerzője csak névről ismert. Van egy régi görög filozófiatörténész, egy nagy kompilátor, aki azért értékelődött fel, mert a szövegeiben sok másoktól
vett idézet található, és egyedül ezek az idézetek őrizték meg az eredeti szövegeket. Sok
múlik azon, hogy a már említett dramatikus jövő milyen kimenetelű lesz. A keselyű vijjog,
de hogy mekkora lesz a csata, és mennyien pusztulnak el, azt nem lehet pontosan megmondani. Csak azt lehet érzékelni, hogy valami készül, de a pontos kifejletet nem.
– Mit gondol a szegedi sajtó jelenlegi állapotáról?
– Nem ez a fénykor, a mostaninál sokkal jobb periódusai is voltak a szegedi sajtó történetének. Ugyanakkor van a médiumoknak helyi értéke, jelentősége. Egy olyan világban,
ahol egyenesben láthatom, hogy Amerikában egy repülőgépet nekivezetnek egy toronynak, azaz a média révén összeszűkült a világ, és az eseményeknek egy megszűrt, mégis
nagy tömege ömlik rám, fölértékelődik az az információ, ami a szűkebb környezetemre
vonatkozik. Azt, hogy Szegeden le van-e zárva a rakpart, a New York Timesból nem tudhatom meg, még az internetről sem, ahhoz szegedi forrás kell. A szűkebben vett hely, ahol
élünk, mindannyiunk számára elsődleges fontosságú. Ha fellapozom az újságot, és megtalálom a gyászjelentések között, hogy valaki meghalt, akkor az nekem az esetek jelentős
részében fontos információ, mert személyes ismerőssel kapcsolatos. Kevésbé foglalkoztat,
hogy New Yorkban ki halt meg, mert az egy nagyon távoli világ. A helyi sajtónak, helyi tévének nagyon nagy jelentőséget tulajdonítok, más kérdés, hogy ezzel a helyzeti lehetőséggel általában nem élnek jól. Pontosabban próbálnak ránk kényszeríteni bizonyos üzleti,
politikai és egyéb érdekkörökből eredő követelményeket, holott engem nem az érdekelne,
hanem valami más: ennek a helynek a valóságos eseményei, összefüggései. Messzemenő
médiaprobléma: a médiafogyasztó számára nem biztos, hogy az az érdekes, hogy a polgármester vagy a miniszterelnök mit mond, hanem sokkal érdekesebb lenne egy autentikus elemző átvilágító helyzetelemzése. Mert a polgármester és a miniszterelnök nyilván
célirányosan mondja, amit mond, szerepelni akar, mert nem önmagának az ellensége.
Ritkán látok olyan politikai tényezőt, aki azt közli: alkalmatlan vagyok a szerepemre.
Viszont egy reális helyzetelemzés kihozhatja, sőt sok esetben ki is kellene, hogy hozza:

116

tiszatáj

x vagy y alkalmatlan a szerepkörére. Ha a valóságföltáró szerepkör helyére becsúsztatnak
egy PR-világot, az bár érthető, de nem menthető. A mai negyvenes nemzedék egyik kitűnősége, Takáts Jóska, aki – büszkélkedve mondom – még az én egyetemi óráimat is hallgatta, s ma a pécsi Európa kulturális fővárosa projekt ötletadója, s megfogalmazója lett, elküldte az ő anyaguk egy példányát. Lehet látni, hogy az a fajta gondolkodás, ami Pécset jellemzi – azon gondolkodnak, hogy a város kulturális súlyát hogyan lehetne növelni –, nálunk
gyakorlatilag nincs jelen, nyilvánosan meg végképp nincs jelen. Ez komoly gond, és nem nagyon látszik alkalmasnak a város jelenlegi médiaszerkezete arra, hogy ezen jótékonyan változtasson. Az országon belül is vannak törésvonalak, nagy térségek tektonikus mozgása is
érzékelhető. Nagy a valószínűsége annak, hogy, leegyszerűsítve, a Dunától nyugatra és keletre eső rész fejlődési pályája lényegesen különböző lesz. Természetesen ebben néhány góc,
például Debrecen vagy Szeged előnyösebb helyzetben van, de sok szempontból Sopron vagy
Győr előtt nagyobb lehetőségek nyílnak, mint a mi térségünk városai előtt. A jó sajtó azonban nem véletlenül jön létre. Amikor valahol kibontakozik egy jó minőségű sajtó, annak
mindig oka van, mint ahogyan a lepusztulás is visszavezethető valamire. Szegednek van valami ősi, paraszti stabilitása, megőrző, megtartó ereje, ami nem zárja ki ugyan a nagy süllyedéseket, a nagy bukfenceket, de valami stabilitást mégis ad. Hosszú távon ez lehet a lehetőség-fölvillanás, de a rövid távú konjunktúrák nem igazán kedvezőek.

Hollósi Zsolt

A Kass Galéria 20 éves jubileumi kiállítása nyílt július 15-én a Szeged Vár utcai kiállítóteremben. A tárlatot, melynek anyagát (az elmúlt évek vernisszázsait fölidézve) Kass mester családjának, kortársainak, tanítványainak és szegedi művészbarátainak alkotásaiból
válogatták, Trogmayer Ottó nyitotta meg. A tárlat szeptember 11-ig látható.
*
A Tiszatáj 2005-ben megjelent könyvei:
Századvégi történetek. Tanulmányok, kritikák Sándor Iván műveiről
LENGYEL ANDRÁS: „gondja kél a gondolatban”. Az értekező József Attiláról
GÉCZI JÁNOS: Az egyetlen tőr balladája (versek)
NEMES NAGY ÁGNES: Az öt fenyő (regény)
BÁGER GUSZTÁV: A tükör éle (versek)
TANDORI DEZSŐ: A Honlap Utáni (esszék)

Szeptemberi számunk tartalmából
TOLNAI OTTÓ, LÁSZLÓFFY ALADÁR, TANDORI DEZSŐ, ORCSIK ROLAND versei
GRENDEL LAJOS, NAGY KOPPÁNY ZSOLT, VERESS MIKLÓS prózája
Staar Gyula beszélgetése Toró Tiborral
KIBÉDI VARGA ÁRON, FRIED ISTVÁN tanulmánya
Baka István emlékének
(GÖMÖRI GYÖRGY verse, HATÁR GYŐZŐ esszéje, MÁTÉ-TÓTH ANDRÁS, NAGY MÁRTA,
OLASZ SÁNDOR tanulmánya)

Ara: 350 Ft
Előfizetőknek: 300 Ft

9>770 1 3 3 1 1 6 0 0 8

0 0 5 0 8

