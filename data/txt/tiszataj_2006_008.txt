b19GN
Á F 5 3 *

tapszatáj
6 0 .

É V F O L Y A M

Tornai József,
Lackfi János,
Lászlóffy Csaba,
Mezey Katalin versei
Dante Marianacci,
Faludy György,
Nagy Koppány Zsolt
prózája
Pál József írása
Főidényi F. Lászlóról
Sebők Ferenc
történelmi tanulmánya
Németh László-szobor
Pasaréten
Fritz Mihály rajzai

8
2006. augusztus

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
„••*•„
í
a Nemzeti Kulturális Örökség Minisztériuma
^Tufff
Nemzeti Kulturális Alapprogram
1" i í - — t á m o g a t á s á v a l .
NL'MZLTl K U m m A U S ÖRÖKSÉG
M i M S A i t B H MA

S^^^^^í
1
9
|

, , „ , . , , „ , .

kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Felelös

J '

Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549- Levélcím: 6701 Szeged, Pf. 149Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LX. ÉVFOLYAM, 8. SZÁM
2006. AUGUSZTUS
TORNAI JÓZSEF: Levelet írt a kis kanca; Emlékszel; Ilyen
kopaszon öregen már...; A húsosan gömbölyödő far;
Semmi és semmi; Mizericordia; Kheirón politizál .....

3

NAGY KOPPÁNY ZSOLT: Nagyapám tudott repülni; Jozefát
úr téblábolásai (regényrészlet) ...................................

10

PINTÉR LAJOS: Kádár János és Farkas Mihály Rajkot vallatja; Akt ......................................................................

19

FALUDY GYÖRGY: Rotterdami Erasmus (részlet) (Szőcs
Noémi Imola fordítása) ..............................................

21

DANTE MARIANACCI: Tiszavirágzás (részlet) (Lukácsi Margit fordítása) ...............................................................

28

VESZELKA ATTILA: Paganini-capricciók (részlet) ...............

31

MEZEY KATALIN: Látja az Isten ..........................................

35

LÁSZLÓFFY CSABA: Újkori húsvéti krónika; Juhász Gyula
nyolcvan éve alvó feszületére ......................................

37

LACKFI JÁNOS: Elsősegély; Hat családi pillanatfelvétel;
Fogatlan vén diák ........................................................

39

TANULMÁNY
PÁL JÓZSEF: Newton álma, Blake Newtonja (Bírálat Földényi F. László akadémiai doktori értekezéséről) ......

43

SZARKA ISTVÁN GÉZA: Babits és Weöres Divina Commedia fordításainak összevetése .....................................

50

SZÉNÁSI FERENC: Egy befogadásmodell, avagy Eugenio
Montale és a magyar líra .............................................

67

ÖRÖKSÉG
SEBŐK FERENC: Nándorfehérvár, 1456 ..............................

76

KRITIKA
MÁRKUS BÉLA: „Nyitva az ősz országhatára, tárva, nyitva”
(Csoóri Sándor: Futás a ködben) ................................

81

BERTHA ZOLTÁN: Verses Ótestamentum (Lászlóffy Csaba:
A Biblia üzenete) .........................................................

88

LUKÁCSI MARGIT: Egy új magyar–olasz irodalomtörténetről ................................................................................

92

Németh László szobra
MÁDL FERENC: Németh László szobrának avatására .........

95

SZILÁGYI FERENC: Az Emelkedő Nemzet kapitánya ...........

98

Szerkesztői asztal ............................................. a belső borítón

ILLUSZTRÁCIÓ
FRITZ MIHÁLY rajzai a címlapon, a 9., 27., 30., 49., 94., 97.
és a 100. oldalon
CSÍKSZENTMIHÁLYI RÓBERT Németh László-szobra
a 95. oldalon

TORNAI J ÓZSEF

Levelet írt a kis kanca
Levelet írt a kis kanca
nem hiszem el hogy hetvenen túl
már nem lehet mákonyos egy kentaur
szája a szerelemtől
odakínálta villamos testét
a hóhérának
De nem jött el vele a szépség
nem kezdődött el az évszakok összekúszálódása
egyetlen virággá
egyetlen pillanattá
nem lehetett semmit learatni
és az ágy üresen várt a halálra

Emlékszel
Emlékszel hajtincsed bronzát szemedről félrehajtva
azt kérdezted mi volt száz életemben
a legnagyobb hibám
nem bírtam elviselni a kentaurok
butaságát elvörösödtem és ordítottam mikor azt
mondta a névnapi asztalnál egy nő
ti tudtátok hogy Bartók
zsidó volt egy életrajzban
olvastam

4

tiszatáj
nem lett volna baj ha az
de egy tévedést vádként őrjöngve elrohantam
este hiába egyeztünk meg a
feleségemmel valamilyen vitás kérdésben
másnap ugyanazt a birkapatás
véleményt döfte a fejembe
nem volt semmi orvosság
apám nem akarta elhinni
az űrhajó fönnmarad a világűrben
veszekedtünk megsértettem
egy kentaurtársam kinyilatkoztatta
az angol nem nyelv tudsz angolul nem
azt hittem megölöm úgy kiabáltam
szomszédom fény-allergiás virágokat
ültetett a napra látod elégnek itt
a levelei ó a locsolástól
sárgulnak meg vágott a szavamba
halálunk után újra meg újra
testet ölt a lelkünk tanította
önkéntes filozófus útitársam
a vonat ritmikus csattogását túlkiabálva
udvariasan csak magamban fortyogtam
emlékszel meséltem a nyakadat csókolva ezer
esetet még pedig butaság miatt elveszteni
a fejem ez is butaság ó az én
kín-mosolyom
emlékszel

2006. augusztus

5

Ilyen kopaszon öregen már...
Ilyen kopaszon öregen már
minden nap öröknap
hálálkodva vizsgálom reggelenként
lótestem tagjait a szemem alatti
lövészgödröket
homlokom mögött tükrösen
új kérdések
ember-létem éppúgy megmérem
mint az állatit
szargasszólény maradtam volna
ha fiatalon meghalok szép az alkonyati
kentaur-kor
nem álltam meg egyetlen rögeszme
völgyében sem talán
ennyit elmondhatok
fölrúgtatok egy magaslatra
susognak patám alatt a sárga fűszálak mind a
testvérem
csak a dombok filozófiája érdekel

6

tiszatáj

A húsosan gömbölyödő far
Nem tudtam hogy te
minden kentaurmént szeretsz aki megtetszik
csak a magam hipnózisában hittem
pokoli folyóba merültem
te a pikkelyeidet csillogtatva
úsztál le-föl
elvetted az akaratom ahogy
a többi kiválasztott ménekét is
ó a kentaur nem okosabb szerelmes
mint az istenek és az emberek
nem tudtam hogy legszebb az örökké újfajta
párzásra szomjas kentaurkanca
ha csak mellettem maradsz egy perc alatt
megöregszel egy perc alatt
csontos gyümölccsé aszalódott volna
a húsosan gömbölyödő far
én is mindig
az illatába ágaskodtam

2006. augusztus

7

Semmi és semmi
Éppen most kapta a hírt hogy
két gyerekkori barátja is elment a kékbe
nincs sok hátra
kortyolja a borát az égen testvéri
együttérzéssel
hajtják le farkukat a csillagok
minden út nyitva
holnap is fölkelek és figyelem
a meggyvágók cinkék cikázását az
etető körül
egy kentaur jobban tudja mi élet
és halál még egy kortyot üresen a pohár
az asztalon
a kentaur és a mérleg most isteni szabadsággal
lebegnek az űrben
a halhatatlan ezüstserpenyők
semmi és semmi

8

tiszatáj

Mizericordia
Nem tudja pontosan milyen súlyos
a csapás
talán nincs is súlya
talán nincs is súlya az égnek kentaurok
él a barátja nem él
lehet beszélni vele többé soha nem
mindenesetre nincs
sóhajt a decemberi szél a nagy fenyő-atya
reszketve gyászol
a hiányzó fájdalmas barátot
az arcát a szavát a kézfogását a tekintetét
a léten túli nézőt
mizericordia
segítség

Kheirón politizál
Ha üldözik a csángókat
kijelentem hogy csángó volt az apám
anyám nagyapám nagyanyám
ha billogot sütnek a megkötözött
fekete rabszolgák húsába a keresztény

2006. augusztus

9
ültetvényesek koromtóban fürdök
és testvérükként nyerítek
az embertelenítéstől
ha vagonokba hajtják a zsidókat
hogy Dachauba vigyék a cián-csapdába
csak kiabálok zsidó vagyok zsidó vagyok
míg bele nem lőnek a jámbor szent-istváni
suhancok az ötputtonyos Dunába
semmi sem véd meg a kentaurok gyalázataitól
csak ha lerúgom négy patám lófarkas zászlóm
fölviszem emberfejem egy neander-kori barlangba
lógok tótágast mint a denevérek
és ömlik a világra a szar
a szar

10

tiszatáj

NAGY K OPPÁNY ZSOLT

Nagyapám tudott repülni
Legalábbis ezt mondták róla azok, akik hallották őt ezt mondani magáról.
Nem akarok hőst csinálni belőle itt, hogy esetleg magamra vonatkoztassam
némely képességét, melyeket – remélném – örököltem; különben is: verte a családját, ivott, káromkodott.
Azért merem leírni, hogy repült, mert nevén nevezte a dolgokat: ami a szívén,
a száján, ahogy a népi bölcsesség mondja, igaz, ha azt mondta, lajtorja, arra gondolt, hogy létra – ennyi jutott neki ideatanból. Szóval tényleg repült, nem használt metaforákat, az azistenit az istenit volt neki.
Egyszer meghívta a püspököt a faluba, és csoda történt: azt állítják, azt mondta
magáról, hogy aznap nem tudott repülni.
A faluban megszokták ezt – lassan köztudottá vált, az emberek már maguktól
is el-elmondták: „Lukács repült az éjjel!” Senki sem látta ugyan őt repülni; az
öregek azt mesélik, hogy régebben annál gyakrabban látták inni a „Korcsma”
nevű helyiségben („Szeszes Italok Korlátlan Kimérése” – ez állt a cégéren), vagy
a mezőn, ahol a kocsmáravaló pénzt kaszálta össze, napszámban. Mégis elhitték
neki, hogy repül, mert úgy tudta mondani. (A hangsúlyban lehetett valami – leírni képtelenség.)
Senki sem merte a szemébe mondani, hogy hazudik. Vad ember volt, kostök
zacskóban tartotta a dohányt, kifúrt tehénszarvban mindig volt nála vagy két
deci szilvapálinka vészhelyzet esetére, és kést hordott a csizmaszárban. Nem
bicskát, bicskot, hanem kést. Ha bál volt, folyt a vér, a legényeket (s mellettük,
teknőben a kiontott belet) a többi legény vitte az orvosi rendelőbe, mely e kivételes éjszakákon hajnalig nyitva tartott. Aki túlélte, még ránézni sem merészelt
többet. Az ő dohánya volt a legkarcosabb, a pálinkát erjesztett cukorból főzte,
s a kése egy szike precizitásával működött – amolyan negatív hályogkovács volt
ő a faluban.
Szóval nem mondta neki senki, hogy hazudik, pedig tehették volna: mikor
mondogatni kezdte, hogy már évek óta repülni tud, hatvanéves volt, kettétört cigarettát szívott, mája kidudorodott a hasfalából, s a kést is jószerivel csak almahámozásra használta.
Mégsem nevették ki, jó az emlékezője a falusi embernek, bólogattak, ittak,
Indulj haza, Lukács, morogni fog az asszony, Majd repülök, ilyen szar poénok
nem hangzottak el. Komolyabb ivás volt ez annál: bólogatós ivás; mind tudtak

2006. augusztus

11

valamit, ökröt felemelni, hegyet lépni, parazsat enni, aki meg nem tudott semmit, az tudta, hogy nagyapám tud repülni.
Egyedül városra szakadt fiai nem hitték el, ha meglátogattuk, babonaság,
mondták nevetve, s ilyenkor nagyapám szeme vörösre gyúlt, és egész éjjel a ház
körül repkedett, és én rettegve bújtam a paplan alá, mert huhogott is közben,
s a gerendákból álló mennyezetről finom fűrészpor hullott az arcomra. Sosem mertem megnézni, hogy valóban repül-e, de valami mindegyre eltakarta a holdat,
s bár nem messze magamtól horkolni hallottam, tudtam, hogy a kéményt körözi.
De másnap újra világosság volt, és ő vágta a fát, a tűzgyújtós apróforgácsot,
s kettétört cigarettát szívott, dörmögve tapogatta a mája táját, s nekem almát hámozott. Sosem szólt hozzám.
Mindig csak másnap, a faluban hallottam: „Lukács repült az éjjel!” Nem ijedten mondták ezt, de nem is könnyű szívvel. És nem is nekem mondták, hanem
egymásnak, a kerítésen át, suttogva, körül-körülnézve.
A férfiak még mindig a késelő Lukácstól féltek, nem a repkedőtől, sokan viselték hasukon a lepkeöltés nyomát, s asszonyaik esténként a heget simogatva
merengtek régmúlt idők Lukácsán, ki hajdanában mindegyiküket meghódította
és megkapta.
És ők is tudták, hogy repült az éjjel, de a férfiakkal szemben ők ezt izgalmasnak találták, s kuncogva mesélték egymásnak. Ez fájt az embereknek, úgy gondolom.
Ne repkedjen Lukács a házaik körül. Ne késztesse kövér és csúnya asszonyaikat tisztátalan álmokra, mozdulatokra. Reggel begyújtani, fejni, dolgozni kell.
Mégsem mertek ellene tenni. A Hivatal sem packázott vele: babonás, alszegi emberek ültek benne, akik még hajdanában, napszámos-kollegaként félték a diadalmas Lukácsot. Aki szegény maradt, nem állt közéjük, s egyedül is elbánt volna
valamennyiükkel, ha úgy jön ki a lépés.
De szó sem volt ilyesmiről. A falu igen belterjes módon működött: lejött a parancs a központból, többnyire postán, s minden egyéb az önszerveződésre volt
bízva. Ment minden, mint a karikacsapás: közös lett a cséplőgép és a határ, tintásujjú a béreslegény.
Lukácstól nem volt mit rekvirálni, mert így nevezték a környéken, amit csináltak, ezért hívták őt is, de nem ment.
Pedig neki sokan könnyebben adták volna, féltek tőle, s tiszteletet parancsoló
fellépése sok méter kötelet mentett volna meg, sok gyermek nem maradt volna
árva, ha ő azt mondja, ezt most elvisszük, Elek, de higgyed el, hogy visszakapod
majd, Elek.
Mégsem ment ő, nem tudom miért. Nem a nagy lélek tette, nem is a tunyaság:
ebben a faluban ez a két dolog ismeretlen volt. Nagy lélek, nagy gondolat nem
született, mert megfojtotta a savanyú szőlőből préselt lőre s a pálinka. Tunyasá-

12

tiszatáj

got pedig sem a gazdák, sem utóbb az elvtársak nem engedtek sem maguknak,
sem egymásnak.
Csak valami emberség tehette, s nagyot nőtt a falusiak szemében. Neki, s a három barátjának elhitték a repülést, a parázsevést, mindent.
– Ki vagy te, Lukács? – kérdezte egyszer zokogva az egyik megkéselt, mikor
még mindketten fiatalok voltak.
– Vagyok, aki vagyok! – mondotta ő, és újra szúrt.
– Valóban, a kegyetlen és irgalmas isten volt ő, öntörvényű, és messzire látó –
mondta a tiszteletes a temetés után, mikor bezárta a templomot.
Másnap vízzel árasztották el a falut, és egyetlen élő teremtmény sem maradt
a környéken. Azt mondják, akik később arra merészkedtek, hogy lélek repült el
a vizek felett, s néhol megállt; lebegett.

Jozefát úr téblábolásai
( REGÉNYRÉSZLET)

17. fejezet,
amelyben Jozefát úr újfent próbára teszi
a Rosszarcúak türelmét; ezúttal sikerrel jár
– Már mész is, fiam? – ámul el édesanyja harmadnapon, amikor Jozefát úr megkéri, hogy pakolja meg a bőröndöt minden földi jóval, túróval, tejjel, oldalassal és
szalonnával.
„Haza is kéne már menni”, gondolja – ezúttal másik értelemben – hősünk.
„De vajon mit fognak szólani? Sejde, setét az ég alja, Lénám, kísérj haza”, dúdolja
tovább, de hangosan csak ennyit mond:
– Édesanyám, nincsen maradásom – „ebben a rongyos kis tanyában” –, vár
a főváros, bár lelkem pentaton dallamokban sír, amiért itthagyom magukat.
– Ne búsulj, fiam. Ennek így kell lennie – mondja az anyja. – S aztán havazás
előtt gyere még!
– Jövök, édesanyám, jönni fogok! – Jozefát úr megpuszilja anyját, kezet szorít apjával, és az állomásra ballag.
A fővárosig kénytelen-kelletlen az agyában dúló gondolatháborút figyeli. A csatákat a józan és a hebehurgya ész vívja már évek óta, mindketten előretolt helyőrségek segítségével lövöldöznek egymásra, s aprítják az ellent, ahogy csak lehet.

2006. augusztus

13

A hebehurgya ész Aladár bácsi szavai mellett kardoskodik, és a következőt sugallja Jozefát úrnak:
– Durvaság kell neki? Hát akkor adjunk neki durvaságot!
A józan ész azonban összevonja a szemöldökét, megrángatja Jozefát úr inggallérját, s ekként szónokol:
– Nem verhetsz meg egy nőt az utcán, noha, mi tagadás, ez a fölöttébb sok
gondot okozó perszóna ugyancsak megérdemelné… Mégsem üthetjük a testét,
mert végül a rendőrségi fogdán kötünk ki, ahol aztán kiverik belőled kedves, de
agyalágyult kollégámat!
A hebehurgya ész a „sötét utcasarkon, ahol senki se lát”-kezdetű harci indulóból lett műdallal próbál érvelni, a józan ész azonban csak harákol és kiköp erre.
Végül olyan ötlettel áll elő, hogy ellenfele szemei kikerekednek, és megalázottságában nyomban kivonul néhány elfoglalt területről:
– Jozefát! – így szól. – Noha testeden a nyomok az ellenkezőjét próbálják elhitetni velünk, én azt mondom, hogy a Rosszarcúak Kasztja igenis létezik. Lehet,
hogy a szabályai kicsit mások, mint ahogy annak idején a mestertől tanultuk, de
létezniük kell, másképp csúnyább és szegényebb lenne a világ és az emberek
élete. Vedd fel velük a kapcsolatot, s raboltasd el a nőcskét! Aztán ha odaviszik
neked, kap két pofont – persze mindenkitől –, s azt csinálja, amit mondasz neki.
– Este indulj el! – folytatja aztán ugyanazzal a lendülettel. – Nyitott szemmel
járj az utcán, ne kötekedj senkivel, ne provokálj senkit! Előbb-utóbb úgyis meghallod azt a csúnya beszédet, sőt, káromkodást, mely mennyei muzsika lesz kajla
fülednek, s melyet követve eljuthatsz a forráshoz, a Rosszarcúak közé! Szeretettel
fogadnak majd, s reméljük, a fejedet sem rúgják szét.
A hebehurgya ész megpróbálja ugyan Jozefát úr figyelmét felhívni a vállalkozás veszélylehetőségeire, de az már semmivel sem törődik: alig várja, hogy leugorjon a vonatról és hazaszáguldjon, aztán, „mikor pitymallani kezd az alkonyat
s terhes hasából előbújik” (Ba-log Va-lér, Ba-log Va-lér!) a sok rosszarcú alak
(kik jelen állapotban az utolsó mentsvárat jelentik az egyre elkeseredettebb Jozefát számára), portyára induljon.
Hazatér, leteszi a csomagját, kezet csókol a folyosón leskelődő Margit néninek
(aki ettől annyira megilletődik, hogy csontjaiból azonmód kiperceg a kalcium, de
úgy, hogy szegény Gyuszi bácsinak erejét már-már meghaladó módon egész éjszaka alulról kell belepumpálnia az utánpótlást), s már indul is.
Miközben megy, mendegél és a körülötte elhangzó párbeszédekre vagy dünynyögésekre figyel, megpróbálja elképzelni a Rosszarcúak lakását, telephelyét,
hordóját vagy palotáját. Régi kedvtelése ez: mindig eljátssza, amikor első alkalommal megy valahová, s szórakoztatja, hogy az elképzelés sosem egyezik meg
a valósággal, a végül megtapasztalttal. Persze erre Önök azt mondhatják, hogy ez
nem is csoda, jól néznénk ki, ha így történne, mi viszont tovább védjük az állásainkat, és emígy okoskodunk: egyszer, csupán egyetlenegyszer azért legalább

14

tiszatáj

megtörténhetett volna, hogy minden olyannak bizonyul, mint amilyennek előtte
elképzelte, és lám, mégsem történt meg soha. Mindig máshol vannak a szobák,
másként néz ki a konyha, más a lakás szaga, a bútorok illata, s a lépcső még véletlenül sem arra kanyarodik, amerre Jozefát úr fantáziája vélte.
Sajnos az elhaladók párbeszédei olyan üresek és semmitmondóak, hogy Jozefát úr megijed: csak nem valami zombik lakta tájjá alakult át a város, amíg távol volt?!
– A híres humoruk, az – morog, majd belép egy fagylaltozóba, és el van szánva,
hogy három gombóc fagylaltot kér (egyik a combja közepéig, másik a mellbimbójáig, harmadik a piros ajakáig!).
Jozefát úr ugyanis nagyon szereti a fagylaltot. Gyermekkorában hol nem volt
pénze rá, hol pedig – ha éppen akadt – a napnak mindig ebéd előtti fázisában
jött rá a fagyizhatnék, és ilyenkor a szülői zsarnokság ragacsos vaskezekkel vágta
ketté a gombócokhoz fűződő összes reménységét, egy nagy evés és a még nagyobbra növés mára beteljesedett vízióját csillogtatva meg vigasztalásképpen.
Most azonban, hogy nem kell már tovább nőnie, minden alkalmat megragad,
hogy nyalhasson egy kicsit, hogy annyi fagylaltot egyék, amennyi csak belefér.
A pult mögött egy igen csinos hölgy áll, a hasa kilátszik a pólója alól, nadrágja
feszesen simul a csípőjére, s a mellei olyan hetykén szöknek előre, mint Baltazár
rugós kése, ha valaki sokat hepciáskodik. Nagy undorral méri a fagylaltot a vendégeknek, látszik rajta, mennyire megveti ezt a munkát. Jogosan, mondjuk mi,
akik a női nemnek tán még Jozefát úrnál is nagyobb tisztelői (és alkalmanként
sajnálói) vagyunk, hiszen Etelka (aki itt csak másik nevét, a Vikit hajlandó használni) színésznőnek jött ide, mint oly sokan mások. Igaz, kurva is lehetett volna
belőle, amilyen a kiállása… Ő is mindig erre gondol, amikor elkeseredik. A háta
mögött, a falon, kis keretben öreg anyóka fényképe áll: a vendégek (kivált az alacsonyabbak) nemigen láthatják, mégis ott van, erőt és biztonságot adón az édesanyja, aki már hónapok óta izgatottan kapcsolja be esténként a televíziót, hogy
hátha ma, igen, ma meglátjuk benne Etelkát!
Jozefát úr nemcsak a kezétcsókolomot használja nagy előszeretettel, de igyekszik mindig halkan és kedvesen beszélni, mint az igazi úriemberek: ez ugyan
eleinte idegesíti, megrémíti vagy nevetésre ingerli a fiatalabb kiszolgáló lányokat,
viszont néhány mosoly és kedves meghajlás (no meg a frakk, hölgyeim és uraim,
a frakk!) után még a férfiakra leggyanakvóbban néző, erős testalkatú, alighanem
leszbikus hölgyek is elernyednek, és lubickolni kezdenek a férfiúi szóval-kényeztetés eme Jozefát úr által kevert langyos vizében.
– Feminizmus? – gondolja ilyenkor hősünk. – Ugyan már… Kezét csókolom.
Három gombóccal kérek, mégpedig három üdítő málnásat, melynek íze olyan,
amilyennek imádott hölgyem csókját képzelem!
Etelka szeme kikerekedik, édesanyja a fotón hangosan felsóhajt, mi lesz veled,
te fruska, ha egy nagy mafla liliomtiprótól így elolvadsz, és tényleg, mi lesz Etel-

2006. augusztus

15

kával, kérdezik Önök is – sajnos semmi jóval nem szolgálhatunk: Etelka harminc
év múlva is ugyanebben a fagylaltozóban árulja majd fagylaltot, két szép zabigyereke lesz, színészek persze, és minden hónap első napján elverik anyjuk egész
havi keresetét, amit Etelka boldogan ad oda nekik, tessék, gyermekeim, ti drágák, tessék, csak tessék, vigyétek…
Jozefát úr arcán mennyei öröm jelei mutatkoznak, és már nyalja a fagylaltot,
nyalja, hja, ha Önök is láthatnák, biztosak vagyunk, hogy velünk együtt derűs
mosolyra fakadnának. Amikor a tölcsér utolsó ropogós darabját is magába gyömöszölte, valahol a nyolcszögletű tér és a vonatállomás között, az éjszaka is
nyitva tartó gyógyszertár közvetlen közelében a következő párbeszédre lesz figyelmes:
– Kérünk egy doboz Pevarylgot… vagy mi az istent… Kibaszottul viszket!
(Hohó, gondolja Jozefát úr, és alaposabban szemügyre veszi a kisablak előtt
álló két hölgyet: fantáziája nyomban látni véli rajtuk, hogy a Rosszarcúak közé,
alighanem a kurvák kasztjába tartoznak. Egyszerre visszataszítóak és kívánatosak, szájuk és szemük túlfestett, ellenben húsuk szűziesen ruganyos, kislányosan
remeg a csontjaikon.)
Közben a faarcú gyógyszerésznő, aki már sok mindent látott életében, és még
több óvszert meg fogamzásgátló tablettát eladott, átnyújtja a készítményt. Míg az
egyik nő fizet, a másiknak hangosan csengeni kezd a telefonja, felveszi:
– Mi? Hogy hol vagyunk? A gyógyszertárnál vagyunk, bazmeg!
Kis csönd.
– Mert tele vagyunk gombával, hogy az Isten szakassza rátok az eget!
(Ahá, gondolja Jozefát úr, szóval így állunk. Hát, kedves uram, szól magához,
íme, az embereid!)
Azzal követni kezdi a két nőt, akiknek (mikor ezt észreveszik), arcuk megenyhül, és mosolyogva vissza-visszaintenek. Jozefát úr azonban mutogat, azt akarja
a tudomásukra hozni, hogy köszöni szépen, viszket neki eléggé anélkül is, majd
– most már nem tévesztvén el a sorrendet – benyúl a mellényzsebébe, s jól látható
mozdulattal a cigaretta kiemelését követően kiveszi, felvillantja és a másik zsebébe helyezi a Roppant Titokzatos Tárgyat.
A mozdulatsornak elképesztő hatása van: az egyik nő odaugrik Jozefát úrhoz,
arcát két oldalról megcsókolja, majd tüzet ad neki; a másik előkap a zsebéből egy
kis üveg pálinkát, megtörli az üveg száját, és hősünk felé nyújtja. Gombás hüvelyét többé egyikük sem kínálja, hiszen ahogy a pálinkás hölgy mondja most a telefonba:
– Találkoztunk eggyel… igen… komolyan… kicsit hülyén van öltözve, de a mienk… hozzuk, hozzuk… érkezünk hamarosan.
Jozefát úr valósággal megmámorosodik, hiszen lám, hiába ment mennybe
a hajdanvolt mester, mégiscsak igaza volt, és majdnem elsírja magát örömében,
szeretne indiántáncot lejteni ezzel a két drága nővel a foga között, mert mégsem

16

tiszatáj

romlik a férfi nemzedékről nemzedékre, ahogy az apja titokban hiszi, de ehelyett
csak mennek, összeölelkezve, és mindegyre kortyolnak a pálinkából.
Sötét utcákon kelnek át, jellegtelen bérházak mellett haladnak el – de nem
jellegtelen a környék: mindenütt szemét, kutyákkal és botokkal felszerelt bandák
az utcákon, az út mentén (és gyakran a közepén is) kerék nélkül gubbasztó autók.
A kellékek alapján arra is gyanakodhatnánk, hogy valami izgalmas, a nyomasztó
jövőről szóló amerikai film forgatási helyszínén járunk. A két nő mindenkinek
köszön, és leintik a buzgó szembejövőket, mondván, hogy a nyakigláb úriember
„nem kliens, közülünk való, nem kell fejbe verni!”
Egy félig kidőlt kapun lépnek be, s Jozefát úr szorongani kezd, hátha csak
színjáték az egész, s most aztán jön a nagy késelés, a frakk apró vászoncsíkokká
szabdalása, de nem, az udvar hátsó végében álló házból zeneszó szűrődik ki, és
három akkora legény áll az ajtó előtt – valószínűleg a legszebb ruhájukban –,
hogy Jozefát úr megkönnyebbülten sóhajt fel: mégsem én vagyok a legmagasabb
férfi ebben a városban, és persze a legerősebb sem. Szépen borotvált fejükről
visszaverődik a 40 wattos villanyégő fénye, fegyvereiken megcsillan a hold, s mikor Jozefát úrék közelebb érnek, szétválnak, hogy utat nyissanak a kis csoportnak. Belépés után nyomban az apró szoba közepén találják magukat, illetve csak
Jozefát úrra illik ez a meglepetést kifejező formula, a két nő jól ismeri a helyet,
hiszen itt élnek, ki tudja, mióta. Az apró teret tarka rongyokkal választották
ketté, az asztalon étel gőzölög, egy fakádban melegvíz páráll, poharak állnak
a konyhaszekrényen, és most érkezik vissza a negyedik férfi, több üveg szesszel
a kezében.
Beszélni sem igen kell, elég a Tárgy sarkát még egyszer, ellenőrzésképpen
megvillantani, s máris mindannyian ülnek és esznek, Jozefát úr nem tudja, hogy
mit, de fenséges és istenien csúszik rá az ital. Vacsora után elszedik az asztalt,
a két nő megmossa Jozefát úr lábát, a férfiak pipát tömnek, mindannyian körbeülnek, füstölnek és boldogan mosolyognak, aztán beszélgetni kezdenek, ezer dolgot
kell elmondaniuk egymásnak.
Jozefát úrnak szárnyai nőnek, verdes velük egy kicsit, aztán felröpül, egyre
magasabban száll a város felett, mint annak idején Margarita kisasszony, és minél fennebb repül, annál világosabb az ég, hát ez meg hogy lehet, tűnődik, de igazából nem érdekli, fordul még néhányat, aztán alálibeg, mint egy libatoll, és
megint ott ül az ágyon, a két nő a nadrágját babrálja, s a rangidős férfi dörmögő
hangon ezt kérdi:
– Melyikük tegyen boldoggá? Kata vagy Mariann?
Jozefát úr szeméből kiszökik az álom, hiszen tudja, hogy mindkét nőnek
mennyire viszket, viszont egy ilyen felajánlást visszautasítani egyenlő a biztos
halállal, ezt kikövetkeztette abból, amit a mestertől tanult, ezért lassan és megfontoltan így szól:

2006. augusztus

17

– Drága uram, kasztunk érdemes tagja, sőt vitéze! Ajánlata végtelenül megtisztelő… mint tudjuk, sok az eszkimó, és kevés a fóka. Engedje meg viszont,
hogy ezúttal ne éljek a felkínált gyönyörökkel… de még egy kicsit élhessek vissza
vendéglátói jóindulatával. Van egy nő, uram, van egy nő – és megremeg a hangja,
de aztán férfiasan folytatja –, akit évek óta nem sikerül megkapnom. Mindenkinek odaadja magát, vagyis ezt hallottam róla, csak nekem nem… engem meg sem
ismer, rám se néz, pedig gyerekkorunk óta tudunk egymásról! Csak rá tudok
gondolni, csak rá, és olyan immár ő énnekem, mint üres gyomornak az élelem!
– És mit tehetnénk érted, testvérem? – kérdezi a férfi laposan pislogva, s hangjában nincs gúny, de megértés sem.
– Hozza el nekem – mondja Jozefát úr, és kihúzza zsebéből azt a fényképet,
amelyet azon az ominózus éjszakán, Baltazár autója kerekeinek a kiszúrása után
a kesztyűtartóból zsákmányolt, és természetesen Lénát ábrázolja.
– Hol lakik? – teszi le a rangidős férfi a fényképet az egyik nő elé, az hosszan
vizsgálgatja, s mire Jozefát úr megmondaná a címet, odahajol, és a férfi fülébe
súg valamit. A férfiak felállnak, kilépnek az ajtón, a két nő újra tölt Jozefát úrnak,
s hanyatt döntik az ágyon, ketten masszírozzák egyszerre, Jozefát úr cigarettára
gyújt, füstöl és nagyokat kortyol a pálinkából, hagyja, hogy babrálják, újra lebeg,
de most már a szoba is forog vele, és boldogan mosolyog.
Nem tudni, mennyi idő telik el, de egyszer csak arra eszmél, hogy az ajtóban
Léna áll a négy férfi gyűrűjében, de nem fél, ahogy arra számítani lehetne, hanem vidáman kacarászik, a férfiak borostáját csiklandozza, és nem hajlandó arcán azt tükröztetni, hogy felismerné hősünket. Jozefát úr többször is becsukja
meg kinyitja a szemét, mert nem hisz neki, intene a tünemény felé, de a karját
sem tudja mozdítani, s hirtelen úgy érzi, jobb lesz most nyugton maradni, mert
különben mindent össze fog hányni, szégyenszemre.
Így hát végignézi, amint a két nő vizet melegít, levetkőzteti a csodaszép Lénát,
egy szivaccsal alaposan végigdörzsölik minden porcikáját, majd fehér fátyollal
fedik be testét, és elindítják Jozefát úr felé. Érzi, hogy menten elájul, hiszen ez
eddig minden álmában így történt; Léna az ágy felé lépdel, üvegtörmeléken és
kiálló, éles vasdarabokon csúsztatja végig a talpát, de semmi baja nem történik,
Jozefát úr pedig behunyja a szemét, és hagyja, hogy végre a mennybe vagy a pokolba ragadja ez a nő. Ám ekkor Léna megszólal, s hangja csikorog, mint az érckakas, élesen, úgyhogy nyomban szertefoszlik a varázs:
– Nem megy, na, nem megy! Nem engedtek mégis inkább haza?
A négy férfi zavartan néz egymásra, Jozefát úr szeme felpattan, s látszik, hogy
az arcokon a Törvény vív szörnyű küzdelmet a Szépség Iránti Hódolat okozta engedékenységgel, ám ekkor az öreg megkeményíti vonásait, és azt mondja:
– Nem engedjük haza, hölgyem. Mi testvérünknek, Jozefát úrnak hoztuk el
kegyedet, és addig nem távozhat, amíg boldoggá nem teszi őt!

18

tiszatáj

Jozefát úr elégedetten visszahunyja a szemét, ám ekkor karcos hangon megint
megszólal Léna:
– Mi?! Ez itt Jozefát úr?! Maguk így hívják? Hahaha… Eszem ágában sincs
boldoggá tenni ezt az embert!… Légyszi, hadd menjek haza…
A négy férfi teljesen tanácstalan, Jozefát úr immár egészen kerek szemekkel
nézi a tőle félméternyire álló Lénát, érte akarna nyúlni, hogy lerántsa maga
mellé, és adjon neki, ha mást nem, legalább két pofont, ahogy a józan esze tanácsolta, de a karját képtelen megmozdítani, így hát hangosan felnyög és sírni kezd.
Léna undorodva fordul el, a férfiak hüledeznek.
– Testvéreim! – mondja a legnagyobb férfi. – Azt kell, hogy mondjam – hatásszünetet tart –, hogy itt valami tévedés történt.
A többiek bólogatnak.
– Ez az ember nem közénk való, noha birtokolja a Tárgyat…
És Léna érdes hangja harmadszor kukorékol bele a csöndbe:
– Esküszöm, bármit megteszek, csak engedjetek már el!
A férfiak összenéznek, s a legidősebb így szól:
– Úgyhogy azt javaslom, engedjük el a bájos hölgyet, aztán vegyük el ettől
a méltatlan szépfiútól a Tárgyat, s dobjuk ki az utcára… Verést nem kap, hiszen
az a törvény ellen való lenne. Többé azonban nem vallhatja magát a Rosszarcúak
közé tartozónak!
Talán nem túlzás azt mondani, hogy Jozefát úrban egy világ omlik össze, éles
szilánkjaival kiböki a könnyzacskóit, immár zokog a szerencsétlen, és a könny
fátyolán át látja, hogy Léna odalép a legidősebb férfihez, sugdolózni kezdenek,
ám ekkor a másik három pasas áll meg mellette, egyikük kiveszi a Tárgyat
a mellényzsebéből, gondosan apró darabokra szaggatja, majd a még mindig mozdulni képtelen testre szórja. Fejüket néhány másodperc erejéig mindhárman
némán lehajtják, aztán megragadják Jozefát urat, és a két nő károgása közepette
kiviszik az utcára.
Miközben Léna mellett elhaladnak, Jozefát úr hallja, amint szívének szerelme, ő gyönyörűsége arra kéri a rangidős férfit, hogy vigyék haza, a falujába, és
mintha Baltazárt is említené, sőt, Aladár urat, és istenem, kérlek, ne hagyj el,
magát Jozefát úr apját is, akik – úgy tűnik – mind tagjai ennek a titkos társaságnak, a Rosszarcúak Kasztjának, mert az idős férfi lelkesen bólogat, hogy ismeri,
hát persze, hogy ismeri a jó öreg Dénest meg Aladárt, hát már hogy a picsába ne
ismerné! Aztán hosszú szünet következik, s órákkal később egy rossz fotelban ébred, az utca közepén, egy pislákoló neoncső alatt. Rettenetesen fázik, nem tudja,
hogy hol van, de végre meg tud mozdulni.
Hogy hogyan ér haza, azt csak a jóisten tudja, esetleg a szerző, de lényeg, hogy
jó pár órával később kinyitja lakása ajtaját, és anélkül, hogy bezárná, a kanapéra
zuhan. Végigalussza az egész következő napot, úgyhogy erről nem is írunk külön
fejezetet.

2006. augusztus

19

PINTÉR LAJOS

Kádár János és Farkas Mihály
Rajkot vallatja
– Van valami mondanivalód?
– Ezt akarod mondani a pártnak?
– Hogy imperialista ügynök
vagyok, ez nem áll.
– Nacionalista diákcsoport volt...
– Vigyázz Rajk, a veszett
fejsze nyeléről van szó.
– Szembefordítottad a párttal a
NÉKOSZ-t.
– Tedd a szívedre a kezedet.
A párt nem a tenyerén hordozott
téged? Mondd meg, nem a tenyerén
hordozott?
– A kérésem, hogy addig,
míg az ügy tisztázódik velem
kapcsolatban és lezárul az ügy,
hogy a feleségemnek ne legyen semmi
bántódása.
– Ez a magatartásodtól függ!
– Ez az éjszaka a te életedben
a legkeservesebb lesz! Ha nem
írod le azt, amit mondok neked.
– Itt nincs arra szükség, hogy
két napig írjál. Én megelégszem
egyes mondatokkal. Bűnös vagyok
ebbe és ebbe... Ezt felsorolni
egy fél óra elég.
– Addig fognak verni téged, amíg
ki nem jön belőled, ami benned van.

20

tiszatáj
– Van írnivalód? Igen, vagy nem?
– Van. Most nem tudok írni.
– Nem tud. Vigyétek vissza.

Akt
Milyen kár,
hogy a költők
nem modell után
dolgoznak.
Állj csak elém
meztelen kedves,
mondanám neki,
és nézném, ahogy
megcsókolja a Nap.
Csodálnám merengőn
mellét, a rengőt,
nézném, ahogy
háta ívén,
combján, ölén
fut el a napfény.
Érezném, ahogy
szempillámon épp
lefut egy könnycsepp.

2006. augusztus

21

FALUDY GYÖRGY

Rotterdami Erasmus
( RÉSZLET)

Erasmus, két tanítványa és a társaság többi része 1506 augusztusának utolsó
napjaiban ereszkedett le a Mont Cenis-hágón, és Szavoja fővárosa, Torino felé
vette az útját. Szavoja hercegsége egy szegény és visszamaradott térség volt abban az időben, és a piedmontiak reneszánszhoz való hozzájárulása is elhanyagolható volt. A torinói egyetemen egyetlen európai rangú professzor sem tanított.
Elképzelhető, hogy Erasmus előre tudta, hogy könnyen manipulálhatja majd az
ottani intézmény doktorait. Mindenesetre, szeptember 4-én, kihasználva a kedvező helyzetet, megjelent a torinói egyetem teológusai előtt, hogy – tizenegy év
után végre – átvegye a hittudományokban szerzett mesteri és doktori oklevelét.
Ahogy ez sok hasonló dologgal lenni szokott, csak addig tűnt fontosnak, amíg
megszerezte.
A Pó folyó mentén Páviába jutottak, és útközben Erasmusnak lehetősége nyílt
meglátogatni a híres Certosát, a gótikus és reneszánsz építészet egyik legnagyobb
emlékművét. Úgy tűnik, ez volt az egyetlen ilyen jellegű építmény, mely valaha is
lenyűgözte. Tizenhét évvel később, a Colloquiában visszaemlékszik a Certosára
és fényűző márvány síremlékeire – csak azért, hogy bírálja a gazdagokat, akik
ilyen pazar síremlékeket építtettek maguknak.
Átutaztak Milánón, mely 1500 óta francia fennhatóság alá tartozott, majd
megérkeztek Bolognába, ahová a Boerio fiúk, Giovanni és Bernardo, egyetemre
készültek. De az egyetem zárva volt. II. Gyula, a harcos pápa, elindult, hogy viszszaszerezze az összes olyan területet, amelyet a pápai államok elvesztettek az
avignoni pápai fogság ideje alatt. Miután elfoglalta Perugiát, Urbinót és számos
kisebb helységet (beleértve Mirandola hercegeinek kastélyát is, mely abban
a kitüntetésben részesült, hogy Őszentsége saját kezűleg vette ostrom alá), Gyula
most Bolognába igyekezett, hogy elűzze az ott uralkodó Bentivoglio családot.
A város az ostromra készülődött, úgyhogy Erasmus, a Boerio fiúkkal és tanítóikkal
együtt Firenzében keresett menedéket.
Ebben az időben Firenze ismét köztársaság volt, bár csak átmenetileg. Semleges maradt a hódító pápa és a fosztogató francia csapatok pusztítása között, és ha
rövid időre is, de hatalmas polgári szabadságnak örvendett vezetőjének, Piero
Soderininek és külügyminiszterének, Niccolò Machiavellinek köszönhetően.

22

tiszatáj

A város központja, ahol Erasmus szobát vett ki, majdnem úgy nézett ki, mint
manapság. Firenzében a reneszánsz még mindig virágzása teljében volt: 1506
őszén Michelangelo, Andrea del Sarto, Botticelli, Raphael és Leonardo da Vinci
mind életben voltak és ott dolgoztak a városban. Bármely adott napon lehetett
látni Leonardót, amint végigsétál az Arno mentén, jóképű apprendisti kíséretével. Michelangelo Dávidja még ragyogó fehér volt, és csak négy éve állt a Palazzo
della Signoria előtt. A Dóm kupolája még mindig a legnagyobb volt, ami létezett,
és a világ nyolcadik csodájának tartották. A Mona Lisa ki volt állítva, és folyton
akkora tömegek vették körül, hogy alig lehetett a közelébe férkőzni.
Kár, hogy Erasmust nem érdekelte különösebben a művészet, és sohasem tett
említést a Dómról, a Campanileről, Michelangelo Dávidjáról, vagy egyáltalán
a többi olyan dologról, amely Firenzét egyedien széppé tette Európa városai között.
Attól kell tartanunk, hogy mindebből jóformán semmit sem vett észre. Sajnálatra
méltóan ironikus, hogy az az ember, aki személyében egyesítette a korszak leghaladóbb vonulatait, a szó szoros értelmében elárasztotta kortársait tudásának
gyümölcsével, és az összes kérdést tisztábban látta bárkinél, érzéketlen maradt
a művészi szépség iránt.
Az amor Dei intellectualisból hiányzik a metafizika, a művészet és a költészet
(ha a költészet alatt nem ügyes verselési technikát, hanem átlényegülést, igaz
költészetet értünk). Az a paradoxon, hogy Erasmus, aki oly sokat dolgozott azért,
amit isteninek nevezünk, érzéketlen maradt az isteninek olyan megnyilvánulásaival szemben, melyek az ember által mutatkoznak meg, és amelyek kultúránk
lényegét képezik. Ami Itáliát illeti, a korrektség kedvéért hozzá kell tennünk,
hogy többek között sem Colet, sem Rabelais nem írt soha egyetlen szót sem azon
ország nagyszabású művészeti teljesítményeiről, amelyet oly jól ismert. Sőt, számos olasz humanista munkájában – pl. Ficino, Pico, Poliziano – jóformán semmit sem találunk a művészetről vagy művészekről. A humanizmus, vagyis a bonae literae, amit Erasmus művelt (amely művelt irodalomnak vagy igaz tudománynak fordítható), nem foglalta magába a többi művészetet, és legnagyobb
képviselői közül sokan nem tartották figyelemre méltónak.
Erasmus most mindössze néhány percre lakott a San Marcótól, ahol Poliziano
és Pico egymás mellett aludták örök álmukat, ahogy óhajtották. De sehol sem
említi, hogy valaha is megnézte volna a templomot. Az egyetlen dolog, amit elárul Firenzéről, hogy meglátogatta Bernardo Rucellait, a humanistát.
Rucellai ekkor már öregember volt, és személyesen ismerte Picót, Polizianót
és Lorenzo de’ Medicit. Lorenzo halála után, 1492-ben, a Plátói Akadémia üléseit
Rucellai kertjében tartották. Amilyen magányos és búskomor volt az öreg, bizonyosan sokat és szívesen mesélt volna a holland humanistának volt barátairól, és
azokról a dicsőséges tettekről, amelyeknek tanúja volt. Ami pedig Erasmust illeti,
nemcsak hogy nagyra tartotta Valla, Poggio, Pico és Poliziano munkásságát, de
folytatója is volt ennek. Szinte hihetetlen, hogy látogatása szerencsétlenül végző-

2006. augusztus

23

dött. Bár teljesen tisztában volt a nemzeti nyelv új keletű tekintélyével Dante és
Petrarca hazájában, mikor a házigazda olaszul szólt hozzá, Erasmus felkiáltott:
„Kiváló uram, az Isten szerelmére, ne ezt a nyelvet használja. Nem értek többet
belőle, mint az indiánok nyelvéből.” Most már nyilvánvaló, hogy a párbeszéd miért nem folytatódott és miért nem ismétlődött meg.
A háború nemsokára véget ért, úgyhogy Erasmus távozott Firenzéből a fiúkkal meg tanítóikkal, és november 11-én Bolognába érkezett. Egy napsütötte őszi
napon, amikor még virultak a rózsák, végignézték Gyula pápa diadalmas bevonulását a városba. A háború etikettjének megfelelően lebontották a város kapuját, és egy diadalívet emeltek a helyébe, amelyen a következő felirat állt:
„Gyulának, felszabadítónknak és legüdvösebb atyánknak.” A felvonulást a lovasság vezette, melyet a gyalogság követett és az ezredzenekar, mely katonazenét
játszott. Utána következtek a bíborosok, gyalog, és a pápa, akit a magasba emelve
vittek a sedia gestatoriaban, és aki egy arannyal átszőtt és drágakövekkel kirakott bíborvörös palástba volt öltözve. Hatalmas tömeg sorakozott az út mentén, hogy megéljenezze a pápát, a kitűnő látványosságot és a függetlenség végét.
Erasmus mélységesen felháborodott a „pogány diadalon”, amelyet Krisztus földi
helytartója ünnepelt, miután „véres győzelmeket aratott Krisztus Egyházának rovására”, később pedig hangsúlyozottan kinyilvánította ellenszenvét.
Miután berendezkedtek Bolognában, levelet írt Servatiusnak, melyben kifejtette, azért jött Itáliába, hogy folytassa hittudományi tanulmányait és a görög
nyelv tanulását, mely az egyetlen útmutató a teológiában.
Több mint egy évet töltött a városban, miközben a klasszikusok tanulmányozásával és az Adagia új kiadásának előkészítésével foglalatoskodott. Összebarátkozott a humanista Paolo Bombasióval, aki a retorika és a költészettan profeszszora volt az egyetemen. Bombasióról azt tartották, hogy abban az időben ő volt
legnagyobb tudósa a görög nyelvnek, bár sajnos nem hagyott hátra könyveket,
melyek ezt megerősíthetnék. Erasmus több levelében dicsérte, és barátságuk
hosszú ideig tartott. Bombasio végül VII. Kelemen pápa titkára lett, és Róma
fosztogatása közben halt meg, egy humanistához legfőképp illő módon: egy eltévedt nyílvessző fúródott a homlokába, miközben felolvasóasztala fölé görnyedve dolgozott.
1507 októberében, harmincnyolcadik születésnapján, Erasmus egy hosszú levelet
írt Aldo Manuziónak (Aldus Manutius), a nyomdásznak, Velencébe. Ebben az
időben Aldus nevét minden művelt személy ismerte Európában. Az Aldine-kiadások olyanformán bűvölték el a közönséget, mint Michelangelo alkotásai, és
egyértelműen a világ legnagyobb nyomdásza csakis „Aldus, a római” lehetett. Kinyomtatott könyveinek szépsége, betűszedésének tökéletessége, a sorok hosszának és a szóközöknek átfogó összhangja, a színeknek és a papírnak szinte misztikus összehangolása a szöveg szellemével, együttes erővel tették munkáját az

24

tiszatáj

irigység tárgyává a nyomdászok között akkor, és – a mai felszerelések határtalanul felsőbbrendű volta ellenére – azóta is.
Aldus nemcsak nagyszerű nyomdász, hanem kitűnő könyvkiadó is volt. Többször is kockára tette egész üzletét, tudományos értékű, de népszerűtlen munkák
megjelentetésével. 1494-től egészen 1515-ben bekövetkező haláláig huszonnyolc
első kiadást nyomott ki a görög és latin klasszikusokból, beleértve Arisztotelészt
(1495), Homéroszt (1504) és Plátót (1513). Megjelentette Pico meg Poliziano műveit és olyan nemzeti nyelvű írókat, mint Dante és Bembo.
Úgyhogy Erasmus nem túlzott és nem is hízelgett, amikor Aldushoz címzett
levelében azt írta, szeretné, ha Aldus nyomtatná ki a könyvét, hogy biztosítsa
halhatatlanságát. Követelte, hogy Aldus adja ki Plátót, akinek minden humanista
sóvárogva várta a műveit, és a görög újtestamentum latin fordítással ellátott első
kiadását – melyet ő, Erasmus, szívesen sajtó alá rendezne. Hozzátette, hogy ehhez a munkához a „kurzívként” ismeretes régi petit betűt szeretné használni,
azokat a betűket, amelyekkel Petrarca írásba foglalta műveit. Nem tud a nyomdász olyan betűtestet alkotni, mely utánozza ezt az elegáns kézírást? – érdeklődött. A levéllel együtt elküldte Aldusnak Euripidész-fordításainak hibákkal teli,
igénytelen párizsi kiadását. Mit szólna Aldus ennek a könyvnek egy pontos és
szép újranyomásához? – kérdezte befejezésképpen.
Sajnálatos módon Aldus válasza elveszett, de tudjuk, hogy meghívta Erasmust Velencébe. Úgyhogy 1507 végén vagy 1508 elején Erasmus Bolognából Velencébe utazott. Beatus Rhenanus azt meséli, hogy Erasmus hajón érkezett a városba, és nyomban Aldus Rialdo melletti műhelyébe sietett. Szerénységből – ekkorra már elég híres volt –, csak elmotyogta nevét az egyik alkalmazottnak, mire
nagyon megváratták. Előtte Aldus ült, és korrektúrázott, Erasmusról pedig azt
gondolta, hogy ő is egyike a látogatóknak, akik állandó jelleggel háborgatni
szokták. Lehetséges, hogy Aldus, aki mindent tudott Erasmusról, arra számított,
hogy hosszú fekete köntösben, fekete köpönyeggel és fehér csuklyával fog megjelenni, ami ritka látvány volt Velencében. (Viszont történetesen ez az öltözék
ugyanolyan volt, mint a bolognai orvosoké, akik a pestises áldozatokat ápolták.
Egyszer Erasmus alig szabadult meg egy dühös bolognai csoport karmai közül,
akik azt hitték, hogy ragályt hozott közéjük. Mivel jóformán semmit sem beszélt
olaszul, egy okos asszony mentette meg, aki rájött, hogy egyházi személy. Ezt követően felcserélte öltözetét a világi papokéra és – a pápai felmentés elnyerése
után – élete végéig kizárólag ilyen ruházatot viselt). Nagy sokára Aldus rájött,
hogy a látogató, aki olyan türelmesen és béketűrően vár, nem lehet más, mint
Erasmus, úgyhogy felugrott, hogy melegen köszöntse. Apósa, Andrea Asolani közeli házában szállásolta el.
Velence szellemi élete nem volt túl eleven, kivéve azt a művelt társaságot, mely
Aldus köré csoportosult, és amely Neacademia néven volt ismeretes. Nagy lelke-

2006. augusztus

25

sedéssel fogadták Erasmust. Vitáik kizárólag görögül folytak. Tagjai közt akadtak
neves humanisták is, mint például Pietro Bembo pap, a Lucrezia Borgiának
(esélytelenül) írt szerelmes szonettek szerzője. Később X. Leó pápa titkára lett,
majd Bergamo érsekévé és bíborossá avatták.
Girolamo Aleandro is pap volt, és Bembónál semmivel sem tehetségtelenebb.
A jóképű, huszonnyolc éves fiatalember, aki szerette a jó életet, ugyanolyan ínségben élt, mint Erasmus, és ő is magánórákat tartott a gazdagok fiainak, hogy
megkeresse kenyerét. Most az Asolani házában lévő szobáját megosztotta a holland szerzetessel. Összebarátkoztak, és Aleandro őszintén bevallotta Erasmusnak: teljesen hidegen hagyja a vallás. 1520-ban ismét összetalálkoztak. Aleandro
ekkor a birodalom pápai legátusaként érkezett Löwenbe, és rendületlenül védte
a római igazhitűséget a humanisták bírálatai és a lutheranizmus támadásai ellen.
Később Németalföldön Aleandro volt felelős az első lutheránus eretnekek megégetéséért, és ő lett a konzervativizmus egyik fő szószólója az Egyházon belül.
Erasmus más tudósokat is megismert a Neacademia révén. Az egyik Ioannes
Lascaris volt, az a humanista, akit VIII. Károly, itáliai hadjáratának trófeájaként
magával vitt Párizsba, és aki most a velencei köztársaság francia nagykövete volt.
Továbbá megismerte Battista Egnaziót, azt a patríciust, aki Poliziano tanítványa
volt; Frater Urbanót, a ferencest, aki egy görög nyelvtant írt olaszul; és a krétai
Marcus Musurust is, aki a görög irodalom professzora volt a páduai egyetemen.
Erasmus fáradhatatlanul dicsérte „a humanisták önzetlen barátságát és nagylelkű segítségét, amelyet – az Aldine Akadémia nemes szellemének megfelelően –
egy olyan idegennek nyújtottak, akit nem is ismertek, egy olyan mű érdekében,
mely az emberi elme általános oktatását szándékozott szolgálni”. Lascaris, akit
Lorenzo de’ Medici egy alkalommal elküldött a Görög Szigetekre kéziratokat
gyűjteni (és aki megtartotta saját magának a legtöbb kéziratot, amit talált), esténként szokás szerint benézett Aldus műhelyébe, olyankor, amikor az alkalmazottak már hazamentek, és Erasmus egymagában dolgozott. Ilyenkor magával
vitt egy-egy görög kéziratot, hogy Erasmus új anyag után kutathasson az Adagiához. Aleandro hasonlóképpen cselekedett: időnként meglepte Erasmust egy-egy
kézirattal, melyet valamelyik könyvtár mélyén talált.
Erasmus a Bolognában töltött év alatt sokat dolgozott az Adagián, de még
mindig nem találta megfelelőnek a kinyomtatásra. „Nagy vakmerőséggel részemről, egyszerre láttunk neki, én írtam, Aldus pedig nyomtatta.” Erasmus ott ült
a zajos nyomdaműhelyben és dolgozott, általában emlékezetből, és annyira el volt
foglalva feladatával, hogy a nyolc hónap munka alatt, saját szavaival élve „arra
sem volt ideje, hogy megvakarja a fülét”. Külön korrektort rendeltek melléje, és
végül elkészültek az utolsó javítások is. Aldus is átnézte a korrektúrát, és amikor
Erasmus rákérdezett, hogy miért kíváncsi rá, a nyomdász így válaszolt: „Azért,
mert én is tanulni akarok”. Az Adagia kinyomtatása után, Erasmus továbbra is
Aldusszal dolgozott, valószínűleg Horatius kiadását készítvén elő.

26

tiszatáj

Az együttműködés minden szempontból eredményes volt. Egy ideig Erasmus
azt fontolgatta, hogy addig marad Velencében, amíg Aldus az összes klasszikus
szerzőt kiadja – vagyis életének végéig. Időközben elleste a nyomdai mesterség
minden csínját-bínját, és a munkálatok sebességéhez is alkalmazkodott. Az elkövetkező években többször is előfordult, hogy egyszerre kellett írnia és kiadnia,
az új találmányt elsődleges céljának megfelelően használván fel: terjesztvén a tudást és irányítván a közvéleményt. Erasmus volt az első, aki ezt a munkamódszert alkalmazta, és egy ideig ő is volt a legsikeresebb benne. Sem nevét, sem
teljesítményét nem lehet elválasztani a könyvnyomtatás diadalától. Aldus iránti
csodálata azon alapult, hogy a mester oly dolgokat nyomtatott ki, amelyek a leghasznosabbnak bizonyultak Európa szellemi szintjének felemelésében. Mélységesen utálta azokat a nyomdászokat, akik a közízlést szolgálták, és akik miatt
fennállt annak a veszélye, hogy a klasszikus értékek rekonstruálásából „tragikus
és értelmetlen zagyvaság” lesz. És Erasmus épp elég hosszú ideig élt ahhoz, hogy
ezt a tragédiát is megélje.
Mindamellett voltak jelentős véleményeltérések is a két férfi között. Huizinga
találóan jegyezte meg: „Erasmus azon igaz könyvszeretők közé tartozott, akik
nem valamilyen művészi preferencia miatt kötelezik el magukat szívvel-lélekkel
egy bizonyos nyomdabetű vagy könyvméret mellett, hanem azért, hogy az olvasható és alkalmas legyen.” Azt akarta, hogy könyvei kicsik és olcsók legyenek.
Azonkívül Aldust és barátait a klasszikus antikvitáson és főleg a plátóizmuson kívül nem sok minden érdekelte. Erasmus ebben egyet is értett velük, meg nem is,
kicsit olyanformán, mint Machiavelli, amikor kijelentette, hogy a „reneszánsz
a holt dolgok feltámasztása”.
Az Adagia új kiadásához Erasmus mellékelt egy kommentárt, melyben kritizálja a társadalmi intézményeket, és a keresztény meg az antik etika visszaállítását javasolja. Viszont – természetesen – sohasem emelt szót egy halott társadalom felélesztésének érdekében. Ez magyarázatul szolgálhat arra, hogy Bembo és
Aleandro, akik a múlt szelleme után kutattak, és akiknek nem volt biztosabb támaszuk (pogányságuk végső értelemben csupán színlelés lévén), cinikusan beadták a derekukat az ellenreformációnak; míg Erasmus ellenszegült és minden
támasz nélkül állt az ellenséges világban.
Valószínűleg ezen véleménykülönbségek járultak hozzá ahhoz, hogy Erasmus
végül úgy döntött, hogy távozik Velencéből; főképp mivel barátait nem igazán
érdekelték azok a reformok, amelyeket ő támogatott. Viszont más okai is voltak
távozásának. Erasmus – saját szavával élvén – „borzongott” házigazdájának,
Asolaninak fukarsága láttán. Az étkezések nevetségesen szerények voltak: nem
volt reggeli, ételt először délután egy órakor szolgáltak fel. Kenyeret csak kéthetente sütöttek, úgyhogy kőkemény volt. Hét darab salátalevelet szolgáltak fel
kilenc embernek. És mindenekfölött az volt a legszörnyűbb, hogy a bort úgy
kotyvasztották, hogy felengedték vízzel azt a seprőt, „amely már tíz évet állt”.

2006. augusztus

27

Amikor Erasmus panaszkodott, Asolani azt felelte, hogy számításba kellene vennie a déli éghajlatot, mely csökkenti a test ételigényét. Mindehhez Asolani még
hozzátett néhány olyan külföldiekről szóló mesét, akik eljöttek Velencébe, és nem
tudták megfékezni északi étvágyukat, úgyhogy vagy idő előtt meghaltak, vagy
szörnyű betegségekkel tértek haza.
Ez a história egyik oldala, melyet Erasmus komikusan eltúloz. Ellenségei szerint viszont saját kárára túlozta el. Julius Caesar Scaliger a reneszánsz pirospozsgás embereként festette le, aki élősködött Aldus asztalánál, és felfalta az összes
rajtalévő ételt, és aki félember munkáját végezte, miközben annyit ivott mint három, magyarázván, hogy ösztönzésre van szüksége. Scaliger azzal is vádolta Erasmust, hogy vigasztalhatatlan volt, mivel a féltékeny velenceiek távol tartották tőle
asszonyaikat, úgyhogy ezért is hagyta el a várost, miután kiürítette Aldus éléskamráját, pincéjét és erszényét. Akárhogy is történt, Velencében érte utol Erasmust első epekőrohama, amelyet valószínűleg az ital okozott. Ő mindenestre
Asolani konyháját hibáztatta, és később a Colloquiában állt bosszút zsugori vendéglátóján. Azt hitte, hogy a bor a legjobb gyógyír betegségére, mivel abban az
időben ez volt a legelterjedtebb orvosi vélemény. Mindenesetre úgy látszik, hogy
egészsége ismét előtérbe került, és távozott Velencéből.
SZŐCS NOÉMI IMOLA fordítása

28

tiszatáj

DANTE MARIANACCI

Tiszavirágzás
( RÉSZLET)

Még nem hajnalodott. Hatodik emeleti szállodai szobájuk apró balkonjáról Marianna és Giorgio a magyar alföldön lustán végigkanyargó, békés Tiszát nézték.
Az utcákon olyan háborítatlan csönd honolt, hogy szinte irreálisnak tűnt. Szemben egy nagy, hatszögletű épület állt, főhomlokzatát magas féloszlopok díszítették, fölöttük kőből faragott dombormű volt látható. Jobbra egy széles, keréknyomok szántotta úttest húzódott. Az épületen túl kettős harangtorony magasodott, órájuk ki tudja, mióta ugyanazt az időt mutatta, s kissé alább, középen egy
templom látszott. Valamivel balra egy harmadik harangtorony emelkedett, ám ez
alacsonyabb volt a másik kettőnél. A folyón hosszú híd vezetett át, hatalmas, fehér acélív tornyosult fölötte. A rakparton vezető utat – ilyesmit olvasott róla
Giorgio valahol – a tavaszi áradáskor teljesen elönti a víz. A Nemzeti Színház
épületéből csupán sötétzöld kupolás teteje látszott. Szemben egy másik impozáns, aranysárga épület uralta a város látképét. Piros cserepes teteje alatt az
ÉPÜLT felirat volt olvasható, mellette római számokkal írt dátum. A hatszögletű,
márványdomborműves épületen is volt felirat, ám azt ilyen messziről nem lehett
kibetűzni, az ereszcsatornán sorban verebek gyülekeztek.
Előző este Marianna egy örökkévalóságnak tűnő időre bezárkózott a fürdőszobába, s amikor kijött, bebújt az ágyba és azon nyomban elaludt. Giorgiónak
ellenben végtelenül hosszú volt az a ködös gondolatok uralta éjszaka, s ráadásul
nyugtalan, emésztő vágy gyötörte. Azt álmodta, hogy véget nem érően, féktelen
szenvedéllyel ölelkeznek, s közben Marianna arcán örömkönnyek folynak végig.
Álmában Marianna másvalakinek tűnt, és nagy szemei fénylettek a sötétben.
Aznap késő délután, a szakértők jóslata szerint, ismét virágozni fog a Tisza,
megismétlődik a nagyszerű látvány. Giorgio álmában szentimentális volt, s egyre
akörül forogtak gondolatai, hogy ez az élmény örökre összeköti vagy talán éppen
szétválasztja őket. Ám a valóság másként festett, tökéletesen tisztában volt vele,
hogy éjszakája üres képzelgésekkel telt, és Marianna gondolatban most alighanem máshol jár, ki tudja, merre kalandozik. Ugyanis voltak pillanatok, amikor
úgy tűnt, mintha nem volna jelen, tágra nyílt szemmel bámult a semmibe.

2006. augusztus

29

Reggeli előtt Marianna fölhívta az egyetemi tanárt, ám egy női hang azt válaszolta neki, hogy a professzor úr két napja elutazott az Egyesült Államokba egy
kongresszusra.
Reggeli után mindjárt elindultak a belváros felé. Kimentek a Dóm térre, és jó
ideig ott ragadtak, egyenként megnézegették a művészek, politikusok, tudósok
portrészobrait, amelyek körben az árkádokat díszítették. Ezen a téren minden
évben nagyszabású zenei fesztivált rendeznek. Valahol az áll, hogy 1935-ben az
elsőt Pietro Mascagni nyitotta meg. A Dómba is bepillantottak, és megnézték
a hatalmas orgonasípokat. Aztán átmentek a barokk stílusú szerb templomba,
amelyben egy vért könnyező madonna-festményt őriznek. A sekrestyés elmesélte
a kép történetét. Mindvégig szótlanul álltak az ikon előtt, egy veszélyes árkádív
tövében, melyen itt is, ott is fenyegető repedések futottak végig.
Amikor elérkezett az ideje, lementek a folyó jobb partjára, ahol a bérelt csónak várt rájuk. Ez volt az egyetlen módja annak, hogy magukban élvezzék a nem
mindennapi látványosságot. A távolban, a folyó közepe táján a víz olyan volt,
mint a sima tengerfelszín. Éppen oda igyekeztek. A város zaja, az élet moraja már
csak tompán visszhangzott, miközben az alkony rózsaszínbe vonta a templomtornyok és a háztetők között előbukkanó látóhatárt. Eveztek, s nagy erőfeszítések
árán jutottak el a megfelelő helyre. Akkor fölhúzták az evezőket a csónakba,
s hagyták, hogy nagyon lassan sodorja őket az ár. Már-már valószerűtlen békesség
uralkodott mindenen, miközben a várakozás egyre aggasztóbbá vált és szinte
végtelennek tűnt. Giorgio és Marianna ekkor mélyen egymás szemébe néztek.
Giorgio most egészen másnak látta Mariannát, mintha elbódult volna, mint aki
kábítószert vett be. Fürkészték a homályló vizet, s közben várták a csodát, amely
egyre késett. Ám egyszerre csak alig hallható zümmögés borzolta meg a sötét
vízfelszínt. Majd a zümmögés szétterjedt, s mint egy Janaček-zene, egyre erősödött, míg végül egy hatalmas, ködszerű felhő lepte el a vizet, s ez a felhő hirtelen
Mariannát és Giorgiót is beburkolta, s egyre szélesedett, míg a szem ellátott,
és a vízfelszínt széltében-hosszában betakarta. Egyszerűen csodálatos látvány
volt. Apró, szárnyas lények milliói bukkantak elő a semmiből, kibomlottak, mint
a virágbimbó, s most ott rajzottak körülöttük, kergették egymást a víz fölött, örvénylő röptükkel bizarr kacskaringókat írtak le. A lassan mindent elborító alkonyi homályban Marianna ámuló szemei hirtelen úgy kigyúltak, mint két világítótorony lámpája.
Vajon ez a hatalmas, lebegő felhő nem a világmindenség végtelen tengerébe
merült ember létének metaforája? S vajon ezek a falánk hímekből és tüzelő nőstényekből álló foszforeszkáló rajok nem a világot igazgató kéj metaforái? Nem
sokkal azután, hogy a hímek kiélik vágyukat a nőstényekkel, amelyek mintegy
utolsó aktusként a vízbe potyogtatják egy újabb, hosszú életperiódusra szánt petéiket, ez a milliónyi rovar szükségszerűen elpusztul, vízbe fúlnak valamennyien.

30

tiszatáj

Ott, az egyre jobban imbolygó csónakban állva Marianna egyszerre csak megrészegülten vetkőzni kezdett, lassú, boldog vonaglásokkal, mintha egy távolból
hangzó muzsikaszót hallgatna. Olyan szép volt így, mint még soha, a világ legszebb asszonya volt, talán egy álom, talán maga az álom. Ez volna hát az a végzetes perc, amelyre egyszer tréfásan célzott? Giorgiót szinte az őrület határát súroló, parancsoló vágy kerítette hatalmába, majd’ szétfeszítette. Szinte állati, vad
hévvel szabadult meg ruháitól. Tünékeny lényekként a tünékeny rovarok között,
összegabalyodott testük újra és újra egyesült abban az ezüstös ködfelhőben, miközben a szabadon lengő csónak vonaglásuktól immár vészesen hányódott. Észre
sem vették, és hirtelen a vízben találták magukat összeölelkezve, a tiszavirágok
örvényében. Majd elsodródtak, s kétségbeesetten kapálóztak egymás után, ám az
iszapos mélység beszippantotta mindkettőjüket, miközben a tiszavirág-felhő,
mely hatalmas, ezüst palástként terült a vízre, láthatatlanná tette és messzire
hömpölygette őket a folyóparttól. Amikor újra felbukkantak, immár alig-alig
eszmélve, valahonnan a távolból, mintha a túlvilágról, kiáltásfoszlányok hallatszottak, majd egy motorcsónak berregése, mely a végtelen, foszforeszkáló tengert
hasítva közeledett feléjük.
LUKÁCSI MARGIT fordítása

2006. augusztus

31

VESZELKA ATTILA

Paganini-capricciók
( RÉSZLET)

„Ott áll egy magas, sovány alak régimódi, fekete
frakkban, magasra tartott vonóval, jobb lába
előretolva és behajlítva, semmi több, csak
szellem és csontok bő, lebegő ruhában…”
(Der Komet, 1830,41.)

5.
Holtában láthattam csak, legutóbb két
éve talán. Apa megkért, mutatnám
meg Ondriček úrnak nagyapát ( ismét
gyengélkedett, a végett testálta rám
a szívélyes házigazda szerepét ).
Kedvelte František Ondričeket szép
hegedűkoncertjeiért, s mert nem félt
nagypapa gúnyolt műveit műsorán
tartani, ezért ígérte meg apám,
hosszú gyötrődés után,
hogy pillantást vethet a nagy halottra.
Alkonyodott, midőn a temetőben
a sírra leltünk és a munkásokra,
kik a követ elemelték, majd ketten
a koporsót is kihozták, s letették
elénk. Ondriček hangtalan remegett,
míg nézte Őt, ki az üveglap megett
lezárt szemekkel, holló fürtjeivel
homlokán pihent: a Varázslót, kinek
lábainál egykor egy világ hevert.

32

tiszatáj
6.
Esik. Kásás a hó, unalmas szürke
színek mindenütt. Fekete esernyők
alatt fénytelen szemek. A tér tele
víztócsás lábnyomokkal. Kéregetők
kántálnak a San Giovanni templom bejáratának repedezett boltíve
alatt (hová behúzódom az egyre
kövérebbre duzzadó esőcseppek
fáradhatatlan rohamai elől),
bűzük hamar bekerget
a főhajó nyakdult padjai közé.
Itt csend honol, a sekrestyés szöszmötöl
csupán, végigcsoszog a szentély kövén
s magamra hagy. Lassacskán kis tócsa nő
lábam előtt. A kupola átázott
megint, mintha áttetsző könnycseppecskék
szállingóznának egyre odafentről,
Jézus szeméből, pedig Correggio őt,
Istennek fiát, a Mennybemenetelt,
derűs, arany színekkel festette meg.
7.
A Palazzo della Pilotta előtti
téren karneváli forgatag. A vén
palota falán narancssárga lampionok, megannyi színes papírmasé.
Bolondos maszkabál, telet elűzni
vágyó álarcos szörnyek, rút erdei
manók, idétlen vigyorú halotti
maszkok ropják talmi királyleánnyal,
seprűs boszorkánnyal, kifulladásig.
Tűzijáték szikrázik
a Hercegi park öreg fái felett,
mandolint nyüstöl két rizsporos bohóc,
miként azon a régi karneválon,
hol is két borgőzös jóbarát kobozt
ragadva gajdolt a táncolók között.
Rossini párnákkal tömte ki magát,

2006. augusztus

33
míg nyakigláb ősöm nőnek öltözötten bohóckodta végig az éjszakát,
sűrűn ízlelgetvén a szőlő levét.
Bort töltök én is: adieu, tél és sötét!
8.
A Velencei-öböl felől még fúj
a hűvös szél, de lenn a parkban sárgán
rikít az aranyeső, a fákon új
rügyek, a vén cseresznye rücskös ágán
zöldike hajbókol, s lankadatlanul
dalol ( poeta non fit, sed nascitur).
Poros gitáromért nyúlok válaszul,
s a C-dúr szonátát játszom, az övét,
oktáv-futamok, megannyi fénylő dúr,
hat síró, remegő húr,
tetszhalott álmából ébredő, miként
a fák, a tar sövény, a kerti cserjék,
a szolgáló benyit, félénken néz szét,
nem küldöm el, a szék felé biccentek,
leül. Akár lehetne Ő is éppen,
látom, ugyanígy ez jár ősz fejében,
ahogyan hallgatja Őt, s rám mosolyog.
Bolondos vénember, a dolog úgy áll,
– bár sokszor mondtad: nagyon hasonlitunk —
ma reggel mindketten szolgálók vagyunk.
9.
A március átcsalta Margheritát,
most itt ficsereg, mint egy sarlós fecske
repdes az ódivatú szobákon át,
elbújik, hirtelen nyakamba röppen,
kacag, majd néha nagykomolyan megáll,
a képekre bandzsít vállam felett át,
hosszasan méricskéli a nagymamát,
„nagyon szép nő!” – csicsergi végül. Az volt,
s az aranykeretes portréra nézek,
de szánalom s kímélet
kevés volt benne, inkább pézsóvárság

34

tiszatáj
hajtotta apám szerint Antoniát,
kit nagyapa csak gonosz bestiának
meg sarlatán kóristának titulált,
miután elhagyta őt és kisfiát,
s titokban Firenzébe ment, ahonnan
levélben ötezer scudót követelt.
Ennyiért – írta, a gyermekről lemond,
s többé színét se látják... „Most, hagyjuk ezt!”
– szól Margherit, s kacéran vetkőzni kezd.
10.
Legjobban az a-moll caprice-t szerettem.
Ötödik az opuszban, s rettentően
nehéz. Titokban egyszer belekezdtem
mégis. Éléskamránkban bújtam el,
hol füstölt sonkák lógtak szögeiken
sózott oldalasok, kolbászok között.
Ezen magasztos és szakrális helyen
intéztem támadást a darab ellen,
kínozván, nyekergetvén a hegedűt,
gyilkolván a nyírettyűt.
Hamar rájöttem, mégsem vagyok magam:
az egerek fejvesztve menekültek,
kintről pediglen apám vésztjóslóan
sziszegett: „csöndet, különben megöllek!”
E – magas művészetet nem kedvelő –
társaság elől a padlásra bújtam,
hol poros, pókhálós kacatok között
a világ értetlenségén borongva
rájöttem, mért nem játszotta nagypapa
a kapríszokat nyilvánosan soha.

2006. augusztus

35

MEZEY KATALIN

Látja az Isten
Látja Isten
a vízben a halat,
a férget a halban,
és látja mindkettőnek
valamennyi sejtjét,
és a sejtmagokat,
és azok magvait,
le egészen
a végtelen parányig.
És látja Isten
a sok-sok milliárdnyi
gáz-, hang- és fényvezetéket
üvegszál-fonadékban,
futni földben és vízben,
futni a levegőben,
és látja bennük
az összes
tettünket és szavunkat.
Hallja bennük az összes
igazságot és hallja,
még ráadásként hallja
összes hazugságunkat.
Mert Isten be nem fogja
a szemét, fülét, száját,
semmi botránytól nem fél,
el sem csodálkozik, ha
észre sem vesszük, és még
nem tudjuk róla azt sem,
miként rendelkezik a
sorsunkkal. Sejtjeinkkel.

36

tiszatáj
És látja Isten a roppant
óceánt, szakadoznak
a fátyolnál finomabb
ködök tükre fölött és
lüktető erekkel
átfont vízfalak állnak
a sötét tengermélyig,
ahol a metánpárnák
vízáram-fújta síkon
bókolnak-lengedeznek,
ahogy a hamvas szilvák
a megrakott faágon,
ahogy kővánkos-aljon
a kékkagyló-bozontok.
De egy szemvillanástól
ha majd felbugyborognak,
tűzbe-lángba forgatják
az egész golyóbist,
felforralják a tengert,
hogy gőzével lefőzzék
a halott koponyáról
az öreg húst, borostát:
a sokmilliárd tonna
műanyagnövedéket,
amely összetöppedve
talán lepereg róla,
talán ráolvad, gyűrött,
hóhátú hegycsúcsokba.
Újabb évmilliókra,
hő- és jégkorszakokra,
tudatát vesztett vénként
szendereg majd, s az álma
lesz minden, amit eddig
ki kellett álljon ahhoz,
hogy a csöndet elérje,
a „por és homu” csöndjét.
Hogy Úr-béli magányát
új méltósággal lakja.

2006. augusztus

37

LÁSZLÓFFY CSABA

Újkori húsvéti krónika
Nyelvet ölt rád tennen véred
(édes tejből hogy lesz méreg?)
Becsületed, bőröd, hártyád
bepiszkolták, felzabálták;
bizánci-mód, alattomban
velőd árulják marokban.
Mohóságuk ha alábbhagy
(nem verseng mint hiú násznagy
botor utód egy se): szálkás,
rideg napok terhét áldás
nem kíséri; s bár meggyónnak,
hitele a szűnek, szónak
kelevény csak meg nyűg rajtad,
se ezt, se azt nem akartad.
A törzs telis-tele kartács;
ami jóság, csupa forgács.
Simogatásra sem adták,
halogatták s elhallgatták.
Megtagadva, mint egy céda!
Özönvíznek való préda
a homokra épült házad;
elherdált Csontváry-vásznad
is halotti porrá lészen – –
hánykolódhatsz éjben ébren:
„Ki ő, kinek mennyben, földön
lelkét hitem helyett őrzöm?”
Kaméleon nyúlba oltva.
És vegyes saláta volt a
sors, amit egy szép, dilettáns
kéz tett eléd. Ugyan, kit bánts?
Házi spicli menedéke
múltad – ki fizet meg érte?

38

tiszatáj
Tanú voltál, aki véd itt
minden vásárra vitt régit
(fel ne üvölts iszonyattal;
szemberöhög Gyermek, Angyal).
Génjeidből tör rád önként –
ismerd meg a dühöst önkényt.
Bordád kitépve se retten:
„Költözz belém Ismeretlen!”
Más család sem igen tudhat
elképzelni iszonyúbbat.
Gyógyulás esélye? Bűbáj
sem segít (törékeny fűszál);
minden árulás csak álom
e kívül a nagyvilágon.

Juhász Gyula nyolcvan éve alvó
feszületére
Mindegy: rejti vagy nyalja sebeit
a magyar Krisztus rajtunk nem segít
fején a haj megritkult s nőtt a baj –
az ősi föld rég odalett s ugar
a lármafa még legalább magyar
s karó híján sok testvéri agyar
habár minden szent megállást izen
egymásra tör (hát él még!) de hiszen
ki szedi össze s viszi bár gyalog
a nemzetet a lovon nyargalót?
s te Krisztus – szolnoki vagy tápai –
tudnod kell: szólnak-e még ágai
lemetszve félve mégis magyarul
ha elfordítja orcáját az Úr?

2006. augusztus

39

LACKFI JÁNOS

Elsősegély
A padlón fekszem, szétszakadt ütőeremből
spriccel a vér, az üvegszilánkhoz nem szabad
nyúlni, majd a mentők, feleségem mormolja
a helyes sorrendet, ne legyen ideges,
mutatóujjával a bicepsz két kötege között
erőteljesen a felkarcsonthoz nyomja az ütőeret,
csillagokat látok, üvöltök, ezt inkább ne,
órájára néz, nem érted, hogy különben
elvérzel
A padlón fekszem, a bukósisak a fejemre
szorult, behorpadhatott, amikor
a motorról lerepültem, a fejem tompán
sajog, a nyakat hátrafeszíteni nem szabad,
majdnem biztos, hogy eltört pár csigolya,
órájára néz, jöhetnének már
A padlón fekszem, kiáltásra nem reagálok,
feleségem az arcomba fúj, még mindig semmi,
a pulzus rossz, a légzéssel is gond lehet,
a légvételek száma percenként nyolc alá süllyedt,
ingemből kitép egy darabot, államat
erőteljesen feszíti lefelé, mert még a halott
állkapcsa is hetven kilós erővel képes harapni,
számból kikotorja a fehéres nyákot, a vásznat
orromra teszi, nehogy a szájába menjen,
aminek az orromban a helye,
néhány határozott befúvás-szívás,
órájára néz, jöhetnének már, mi lesz,
ha nem sikerül
A padlón fekszem, először a koponyacsontot
tapogatja körbe, nincs deformálódás,
végig a kart, az ujjakat, a vállat, a szegycsontra
rátámaszkodik, a bordák szörcsögő hangot

40

tiszatáj
hallatnának, ha lenne törés, medence, egyik láb,
másik láb
Térdemet felhúzza, jobb kezemet becsípteti a fenekem
alá, bal kart keresztbe a mellemen, hármat számol,
hirtelen oldalamra dönt, a fejtartást ellenőrzi, jobb
karomra óvatosan áttolja vállam súlyát, bal karomat
háromszögben kihúzza, bal láb kinyújtva, jobb láb
szintén háromszöggé nyitva, stabil oldalfekvés,
liheg, mert nem könnyű egy ekkora testet
mozgatni, nézi az óráját, sikerült, egy percen
belül van, kicsit izgatott is, holnap vizsgázik
elsősegély-nyújtásból

Hat családi pillanatfelvétel
Apa zavart
Mama mosolygós
Laci bazsalyog
Pistinek foghíja is kilátszik
Néró foga kilátszik
Apa zavart
Mama mosolygós
Laci bazsalyog
Pistinek a rémülettől foghíja is kilátszik
Néró fogán valami lé
Apa zavart
Mama mosolygós
Laci szája fekete besatírozott Ó-forma
Pistinek a rémülettől foghíja is kilátszik
Néró szája csupa ragacs
Apa zavart
Mama élesen visít majdnem szétszakad a fénykép

2006. augusztus

41
Laci szája fekete besatírozott Ó-forma
Pistinek a rémülettől foghíja is kilátszik
Néróval nem lehet bírni
Apa szemöldöke borzad haja égnek áll
Mama élesen visít majdnem szétszakad a fénykép
Laci szája fekete besatírozott Ó-forma
Pistinek a rémülettől foghíja is kilátszik
Néró tajtékzik lője le már valaki
Fák lombja ahogy elestem elkattant a gép

Fogatlan vén diák
Ballag már a vén diák
Tovább, tovább,
Isten veletek cimbikék
Bikék, mi kék az ég,
Mi zöld a föld, mi rőt a vér,
Az arc fehér, fehér,
A mellbimbó meg mályvaszín,
Májvirág a combok közén,
Tovább, tovább, tovább…
Mind nagyobb címletek felé
Tovább, tovább,
A billog villog tomporán,
Kísérik őt a zongorán,
Felhangot nyert a tombolán,
Pár hézag lett a fogsorán,
De túl az Óperencián
A béka vár miránk,
Tovább, tovább, tovább…

42

tiszatáj
Ballag az iksz, az ipszilon,
Rendőr kíséri, úgy bizony,
Ónsúllyal a kolosszi lég
Elzúzna, ha megállanék,
Tovább, tovább,
Kísér a rendőr, cimbalom,
Fejemet furcsán ringatom,
Szám szélén csordul, megnyalom,
Mi kék az ég, tovább,
Tovább, tovább, tovább,
Fel búcsúcsókra, jó komák…
Egyszer szifiliszter leszek,
Szép falanszterben tengetek
Csapot-papot meg éjt-napot,
A panellépcsőn caplatok,
Szomszéd neje után,
Adok-kapok-rabok,
Rabok tovább, rabok tovább,
Már túl az Óperencián
Kanosan koslatok,
Tovább, tovább, tovább…
Mellszobrom áll a zongorán,
Fekete festék pár fogán,
Fekete billentyűk talán,
Protézisen piszok,
Megvert a szomszéd, nem titok,
Egy kicsikét még sántitok,
Rámtolta már a zongorát,
Tovább, tovább, tovább,
Kísér a yard, jóéjszakát!

T a n u l m á ny
PÁL JÓZSEF

Newton álma, Blake Newtonja
BÍRÁLAT F ÖLDÉNYI F. L ÁSZLÓ AKADÉMIAI DOKTORI ÉRTEKEZÉSÉRŐL

Földényi László 1975-ben szerzett magyar–angol szakos diplomát az Eötvös Loránd Tudományegyetemen. 1979-ben doktorált a később A dramaturgia csapdája címen megjelent
művével, 1983-ban a filozófiai tudományok kandidátusa lett, 1996-ban habilitált a romantika korának művészetelmélete témakörből az ELTE BTK-n. Eddigi kutató és oktató
tevékenysége igen szerteágazó volt. Szakmai érdeklődésének fő irányai kifejezésre jutottak
a munkahelyek változatosságában, az elnyert ösztöndíjak jellegében és témájában is. Kutatásokat folytatott, illetve tanított az ELTE több tanszékén (Esztétikai, Összehasonlító és
Világirodalmi), a Színházi Intézetben, a Színház és Filmművészeti Egyetemen. Számos
külföldi ösztöndíjat nyert el (pl. DAAD): ezek közül kiemelendőek a (nyugat)-berlini, az
amszterdami és a müncheni tanulmányutak, amelyeknek az ideje alatt rendszeresen tanított és publikált is. A hazaiak közül legfontosabb a Széchenyi professzori ösztöndíj
(1995-től négy éven keresztül).
Szűkebb értelemben vett irodalomtörténeti kutatásai, szerkesztései publikációi főleg
az angol és a német irodalomról szólnak. A „klasszikusok” közül önálló monográfia szintjén foglalkozott Defoe-val, Heinrich von Kleisttel, Robert Musillal és másokkal. Mindazonáltal az irodalom csak az egyik, s terjedelemben talán nem is a legnagyobb kutatásitanulmányírói területe.
Művészettörténészként két témakörrel foglalkozott: a XVIII–XIX. század fordulója körüli évtizedekkel, főleg a romantikus jegyekre figyelve, illetve a kortárs művészettel, jelentős műkritikai tevékenységet is folytatott és folytat.
Publikációs jegyzéke imponáló: 16 önálló kötete jelent meg magyar nyelven (ebből
kettő a pozsonyi Kalligram Kiadónál) és kilenc idegen nyelven, külföldön (ebből öt Münchenben a Matthes und Seitz kiadónál, egy Barcelonában spanyolul), újabb három kiadása előkészületben (tematikájuk a magyarokéival azonos). Ezek a művek általában több
száz lap terjedelműek. Egyéb publikációinak a száma eléri a 150-et, közöttük jelentős
mértékben megtalálhatók a tudományosnak minősülő közlemények is.
Meggyőző mennyiségűek a citációk is. A legtöbb a három nyelven (magyar, német,
spanyol) öt kiadást megért Melankóliára vonatkozik, igaz, hogy ezek többségükben újságcikkek (Neue Zürcher Zeitung, stb.). Műveinek hazai recenzesei között szerepel Határ
Győző, Balassa Péter, Tarján Tamás, Schein Gábor, Györffy Miklós, Eisemann György.
A festészet éjszakai oldala című kötet, amelynek három hosszabb tanulmánya közül az
egyik a disszertáció témája, elsősorban művészettörténeti: két nagy festő, Friedrich, Goya
és egy rézmetsző-festő-költő-író W. Blake művészetének elemzése. Mindhárom témában

44

tiszatáj

nagy tárgyi tudással, világos gondolatfűzéssel és invenciózusan mutatja be a XIX. század
legeleje festészetének német, spanyol és angol – egymással egyébként összefüggéseket
mutató – törekvéseit. A festők esetében az egész életműre figyel, de erősen kiemeli azokat
a műveket, amelyek a fő tézist, az „éjszakai” aspektust, a tudatalattit, az ösztönöst mutatják, gyakran élesen szembeállítva a másik, a racionális oldallal. A kettő közötti feszültség
mutatkozik meg festői eszközökkel Caspar Friedrich szuggesztív önarcképein, Goya Saturnusán vagy Blake Newton-képein. Az életművek (képek) elemzése ikonológiai irányt vesz,
a látott motívumot, jelenséget eszmetörténeti összefüggésekbe illeszti, rendszeresen hivatkozva filozófia-, zene- és irodalomtörténeti vonatkozásokra akkor is, ha a kapcsolat
nem olyan közvetlen ezek között, mint Blake bizonyos utalásainál.
A dolgozat, az irodalomtudomány körében szokatlanul egyetlen egy képzőművészeti
alkotást elemez, a Newton című színes nyomatot, amelyet a rézmesztő-festő-költő 1795ben készített egy tizenkét darabból álló sorozat részeként. Ami miatt mégsem elsősorban
művészettörténeti anyagú a dolgozat, az a szerző elemzésének irányultságával van összefüggésben. A metszeten látható motívumokat és ábrázolási módokat veszi sorra, ezek
eszmetörténeti hátterét mutatja be, egyébként eléggé koherens módon. A látható elem
szinte csak ürügy, hogy belőle kiindulva és általa nagy eszmetörténeti ismeretanyagot
mutasson be. A részelemzések általában nemcsak, hogy külön-külön is meggyőzőek, hanem egy viszonylag egységes kép is kialakulhat az elemzett műről, sőt Blake gondolatrendszerének alakulásáról is. Ha egy szóval kellene jellemeznünk Földényi módszerét, akkor ikonológiainak kellene neveznünk. (A szerző maga is számos helyen utal az ikonológiára.) A disszertáció műfaja az esszé és az eszmetörténeti dolgozat határmezsgyéjén helyezhető el.
A műelemzés kiindulópontja eszmetörténeti szempontból: Blake meggyőződése korának mitológiai-történeti időkben visszanyúló elhibázottságáról: „Azt követően, hogy kizárólagossá válik az ész (Bacon), az érzékelés (Locke) és a bizonyítás (Newton), az Örökkévalóság is a Tér és az Idő korlátai közé zárult be…”, s e negatív helyzeten egy új gondolkodás- vagy „látás”móddal és ezzel együtt járó teremtéssel lehetne változtatni. Blake
e szándék szolgálatába állva mutatja be a jelenen eluralkodott rossz számos megnyilvánulását, s ad egy eléggé nehezen értelmezhető víziót (próféciát) a jövőről.
Földényi jóval többet és egyébként nagyon invenciózusan foglalkozik azzal, amit Blake
elutasít, s az indokoltnál is kevesebb szava van arról, amihez kapcsolódik, vagyis a felvilágosodás „árnyékos oldaláról”, annak előzményeiről, a teozófiáról, a mágikus, hermetikus,
misztikus tradícióról. Jószerével csak Böhme és Swedenborg neve jön elő. Így eléggé egysíkú képet kapunk a 18. századról, amelyet racionalizmus és szenzualizmus ural. Pedig
a kor ennél sokkal érdekesebb volt, tele volt okkultistákkal, titkos társaságokkal, fantasztákkal, vizionáriusokkal (mint maga Blake), legyen elég itt utalni Auguste Viatte máig
alapvető művére, Les sources occultes du Romantisme. Illuminisme – Théosophie, 1770–
1820, Paris 1928. Blake kiindulására nemcsak a racionalizmus ellenesség jellemző, hanem, ezzel együtt, a teozófikus alapállás is: hiszen ő az „alany” és a „tárgy”, az ember és az
Istenség egyesüléséből származtatott le minden tudást. A költő, mondja, Isten lakóhelye,
az ég kegyeltje, aki a látomásait írja le. Földényi még akkor sem él az versant obscure kínálta hatalmas lehetőségekkel, amikor igazán kézenfekvő lenne: nincs szó a világlélek
iránt oly fogékony Goethe Prometheusáról vagy a Makrokozmosz (Swedenborg) jeléről

2006. augusztus

45

a Faustban. A költő-festőt nemcsak eszmei antagonistái, hanem barátai is jellemzik. Ezt
azért kívántam hangsúlyozni, mert a disszertáció szerzőjének nem volt elsődleges célja,
hogy csak azokról beszéljen, akikkel Blake-nek filológiailag kimutatható kapcsolata volt.
A disszerens pl. Marsilio Ficinóról Young kapcsán tesz egy (egyébként nyugodtan el is
hagyható) megjegyzést, anélkül, hogy utalna arra, Blake ismerte-e a XV. századi olasz
neoplatonikus filozófus-teológus gondolatait.
A hagyományos művészettörténeti elemzés néhány mozzanata ugyanakkor háttérbe
szorult. Földényinek aránytalanul kevés mondanivalója van például a Blake által ábrázolt
színekről: a szerző sokszor és nyilvánvalóan helyesen hangsúlyozza a linearitás elsőbbségét, s így elmaradt a kép terének nagyjából egyharmadát elfoglaló, főleg színekkel (zöld,
barna, sárga) jellemzett kőtömb (?) színszimbolikájának a bemutatása. A kolorit éppúgy
„jelentéssé”, „fogalmivá” változtatható, mint a körző vagy a félkör forma. Az elmaradásra
nem lehet indok, hogy maga a művész utasította el a velencei festők vagy Rembrandt, Rubens chiaroscuróit, kolorizmusát (496). Hiszen a disszertáció egészének egyik alapeszméje éppen az „elutasítva megtartás” gondolata. Egy viszonylag kis méretű (46×60 cm) és
a motívumok számát tekintve eléggé szerény kép másfélszáz oldalas elemzése kapcsán,
véleményem szerint, elvárható a teljességre való törekvés.
Ez a tanulmány egyébként messze nem meríti ki az akadémiai doktori értekezések
terjedelmi maximumát.
A 18. század vége nagy eszméinek a metszet motívumaiból kiinduló elemzési módszere
nagy veszélyeket rejt magába. Ritkán vezet filológiai ismeretekkel pontosan kijelölt út
a nyomaton feltűnő vizuális egység és a disszerens által az a mögé épített gondolati konstrukció között. Az opponens érzése: a disszerens egyszerűen „birtokba veszi” az elemezni
kívánt mozzanatot, majd szuverén módon koncepciója szolgálatába állítja azt. Ennek az
eljárásnak a jele például a sokszor előforduló: „ő is elmondhatná”, „akár Kant is elmondhatná”, „úgy hat, mintha”, „úgy, ahogy” „hasonlít” („Newton szemének íve hasonlít a háromszögön belüli körívhez”), s ezután már úgy szerepel itt a hasonlónak tartott, mintha
Blake azt ábrázolta volna. Majd erre a hipotézisre építi további mondanivalóját. A kapcsolat azonban az elemző tudatában jött létre, nem a valóság tényei között. Szintén gyakori a „másképpen szólva”, „másképpen fogalmazva” nyelvi fordulat, amellyel végleg ki
tudja sajátítani a filológiai tényeket saját céljai érdekében.
A következőkben fejezetenként haladva szeretném értékelni a disszertációt.
A Newton nyomat keletkezése a címében megjelölt téma minden fontos és a későbbiek
során hasznos információt megad. Newton 18. századi hatásának bemutatásához hozzátenném az olasz Francesco Algarotti Párizsban megjelent nagy sikerű ismeretterjesztő,
A newtonizmus hölgyek számára (1737) című művét. Födényi már itt fontos megállapítást
tesz, amikor kijelenti: Blake vitapartnere nem a történeti Newton, hanem egy fantom.
„Ezt a fantomot annak az ellenségképnek a mintájára teremtette meg, amelyre saját költői
rendszere megerősítéséhez volt szükség.” (354) A bevezetés végén feltűnik a 20. századi
Antonin Artaud neve, akiről annyit tudunk meg, hogy Blake-hez hasonlóan „előbbre tartotta a létezés kijavítását a társadalmi problémákkal való foglalatosságnál”. Fogalmam
sincs, Földényi miért éppen őt idézte eme igen tipikusnak mondható magatartásforma illusztrálására. Ha már Blake-n kívül valaki más is kellett, akkor valamelyik kortársat lehetett volna inkább említeni, például Schillert, aki azt tanácsolta, s ráadásul nagyon szé-

46

tiszatáj

pen, Az új évszázad küszöbén „Térj a lélek szent körébe inkább,/ S hagyd az élet küszködéseit!/ Álmainkban és csak a szabadság, / S a szépség csak a dalban virít.”
A tudás megszületése című rész Newton körzővel egy papírlapra rajzoló alakját írja le.
A pozíció szorosan analóg Dante Commediája utolsó énekének „földmérőjével” (geometra), aki a kör törvényszerűségeit akarja kiszámítani, de nem találja az elvet, mint
ahogy a képen a mérő angol fizikus sem a teljes lét elvét. Tudjuk, Blake jól ismerte, sőt illusztrálta is (igaz, jóval később) Dante művét. „Mint a mérnök, aki a kör megmérésére
szánja el magát, és töprengve sem talál rá a formulára, melyre szüksége lenne – ilyenné
tett engem ez az új látomás.” (Par. XXXIII.). Nehezen megmagyarázható, hogy a szerző
miért tekinti gyakorlatilag nem létezőnek a középkort (Dante nevét le sem írja.) Miközben
maga Blake állást foglal a görög (klasszikus) matematikai forma ellenében a gótikus (eleven) mellett.
A fejezet másik problematikus pontja a megállapítás „a sötét háttér előtti fej akár egy
bolygóhoz is hasonlítható”, s mindjárt kész a következtetés. „A szellem egy szűk és zárt
koponya formájában bolyong a végtelen űrben.” Az opponens, elismerve képzelete és
gondolkodása földhöz ragadtságát, képtelen bolygóhoz hasonlónak tekinteni a képen látható fejet, amely (mint másutt a disszerens is hangsúlyozza) szervesen tapad nemcsak
a nyakhoz és a törzshöz, hanem az alapul és háttérül szolgáló sziklaszerű képződményhez
is. Ez tehát egy földhöz ragadt bolygó.
Véleményem szerint nagyon problematikus itt a Logosz szó használata. Küszködik vele
Faust is a dolgozószobájában János evangéliumának fordítása közben. Általában, talán
pontatlanul, Verbumnak, Igének fordítják (Faust Tettnek). Mindenesetre további magyarázat nélkül egyszerűen észnek tekinteni, kissé elnagyoltnak tűnik („Newton….megtervezi
a világot, amely a Logosz világa lesz. Ám egyedüli eszköz, amely e tervezéshez rendelkezésre áll, a Logosz. Az ész határait egyedül az ész segítségével tudja kijelölni.) A következő
lapon azt olvassuk, hogy Blake a „parttalanná váló rációt bírálta, amelyet nem észnek, hanem tudásnak nevezett el”. A harmadik (Urizen) fejezetben viszont Földényi mintha elfeledkezett volna korábbi pontosításáról, s nem vitatva a főhős Your Reason egyik lehetséges etimológiáját (a másik a korlátozni, horizont, hourizein, szóval van összefüggésben),
az Ész kora féltékeny és gonosz istenének mondja, akinek a testét a Darken’d Reason bábszerűen fonja be. A 369. oldalon az ész még az ártatlanság bűntelen korának pozitív értéke
volt. Mi történt közben vele? A 372. lapon a bolondság és a hitetlenség testvérfogalma.
Egyébként a disszertáció sajnos nem helyez kellő súlyt a terminusok pontos és árnyalt
meghatározására és következetes alkalmazására.
A második fejezet a Newton kezében lévő körző motívumát elemzi. Nehezen tudok
egyet érteni a következő sommás megállapítással: „Az igazság nem »objektív«, hanem
a belső meggyőződés függvénye, állította, szembefordulva a 18. század végére egyre általánosabb felfogással.” Ha Blake így tett, akkor nem szembefordult, hanem követte az általános irányvonalat. Erről szól a neoklasszicimus utolsó szakasza, a schilleri művészettipológia, a teológiai zsenifogalom (Young, Herder, Hamann), a kialakuló romantika esztétikája,
sőt magának a német idealizmusnak (amely a kor gondolkodásának igazán reprezentatív
irányzata) fő iránya is a kanti Ding an sichtől Fichtéig (a gondolkodás aktusában a magánvaló megváltoztatja természetét és számunkra való lesz), Schellingig (az öntudatlanul
teremtő természet az emberben mint analóg organizmusban önmaga tudatára ébred) és

2006. augusztus

47

még tovább. Kanttal kapcsolatban egyébként Földényi később maga is megjegyzi: „az igazság forrását a szubjektumba helyezte vissza”. A fejlődésnek ez az iránya evidens: az „objektív” klasszicizmus halad az 1798-ban kezdődő „szubjektív” romantika irányába.
A disszerens kijelenti, hogy a 18. század végétől egyre kisebb az ikonográfiai hagyománynak a szerepe, s ez annak is köszönhető, hogy magának a létezésnek a metafizikai elrendezettsége vált egyre kétségesebbé, s megrendült a transzcendenciába vetett bizalom.
Az opponens nem rendelkezik kellő ismerettel ahhoz, hogy állást foglaljon ilyen nagy horderejű megállapítással kapcsolatban. Földényi nem részletezi, milyen konkrét jelei vannak
az ikonológia visszaszorulásának. Blake-nél sem az ikonológiai válság, hanem többértelműség jeleit fedezi fel. A kontextusból nekem úgy tűnik, hogy a disszerens inkább a körző
szimbolizmusának belső ellentmondásosságáról beszél, amit, elhamarkodottan, az ikonológia meggyengülésének tart. A szimbólumok (significans) kezdettől fogva több, gyakran
egymással ellentmondó jelentést (significatum) fejezhettek ki, még akkor is, ha ugyanahhoz a nagy eszmerendszerhez tartoztak. A keresztény szimbolizmus aranykorában,
a középkorban ezért dolgozták ki az in bonam partem és a in malam partem jelentés elméletét: az oroszlán lehetett Krisztus, de vérszomjas fenevad, ördög is. Bőven lehet példát
hozni a transzcendenciába vetett bizalom korabeli megrendülése ellen. Ha Kanttól nagyvonalúan eltekintünk is, ott van a neoklasszicizmus és a kialakuló romantika meghatározó
transzcendencia élménye (a romantikus irónia alapja), a tündérmesék, az álomvilág, a valóságtól elszakadt tiszta imagináció, Wieland, Novalis, Mozart, majd nálunk Vörösmarty.
A IV. fejezet a mértani ábráról szól. Azon túlmenően, hogy a kanti filozófia egyes mozzanataira való hivatkozások ötletszerűnek tűnnek, problémák merülhetnek fel a teológia
szó használatával kapcsolatban is. Földényi egyik mondatában azt állítja: Blake nyomatán
nem érzékelhető a háromszögbe szerkesztett szem teológiai háttere, majd, néhány sorral
lejjebb, arról értekezik, hogy a festő és költő célja, hogy a szembe az „örökkévalóság is beleférjen”. Ami ezután következik, az leginkább teológia, Krisztussal, a Sátánnal, jelenésekkel. Gyanítható, a disszerens itt a teológián a keresztény ikonográfia egy ábrázolás technikai elemét értette. Kérdés persze, hogy nem interpretáljuk-e túl a három egyenes (háromszög) és egy kb. félkörív összeillesztését a Newton előtt fekvő papíron?
Sajnos a disszerens nem él azokkal a lehetőségekkel, amelyeket Goethe optikájával és
színelméletével való összevetés kínál (a két Goethe-utalás: Szelíd xéniák, Wilhelm Meister
közel sem meríti ki a lehetőségeket). A szerző figyelmébe ajánlom Jean Starobinsky Les
emblèmes de la Raison című kötetét (Paris 1979), ahol a La réconciliation avec l’ombre
című fejezetben bőségesen van szó a fancia forradalom hatásáról, Goethe fény-árnyék
polaritás-elméletéről és Blake-ről, az „opposition is true Friendship”-ről. A francia felvilágosodásról (felvilágosodás-ellenességről) sok szó esik, a szerző állandóan használja az
alapfogalmakat (ész, fény, árnyék, stb.) de a szövegben nem érződik, s a szakirodalom
jegyzékben sem látszik az áramlatnak és terminusainak kellő mélységű, főbb problémákra
kiterjedő ismerete.
Nagyon érdekes viszont az a fejtegetés, ami az Isten halála gondolat és a wagneri
Gesamkunstwerk megjelenése közötti kapcsolatra vonatkozik, s azt a megállapítást is helyesnek tartom, hogy az „érzékek egyesülése” a művészetek területen egyáltalán nem új
keletű eszme a XIX. században. E vonatkozásban meg lehetett volna említeni az 1600 táján kialakuló opera (mű!) jelentőségét, amely zene, költészet, (színpad)kép, mozgás egy-

48

tiszatáj

szerre. Nem tudom a szerző pontosan kikre és mire gondolt, amikor kijelentette, hogy az
„európai művészet hagyománya szerint a teremtés olyan isteni aktus, amelynek során
a transzcendencia mintegy betör az evilágiságba…” Az európai művészet alapjául szolgáló
Bibliában mindenesetre nincs teremtés előtti evilágiság, a ”föld puszta volt és üres”.
Az ötödik fejezettel kapcsolatos további problémák: a disszerens többször hangsúlyozza a „klasszicizáló linearitás” jelentőségét. Blake gyakorolja a linearitást és elutasítja
a klasszicizmust: ez egyik paradoxona. A helyzet azonban nem ilyen egyszerű, Wright, David, Greuze, Guérin, Reynolds, Wolf, Tischbein, Mengs vagy Ingres egyáltalán nem mondtak le a színek kínálta kifejezési lehetőségekről. (H. Honour, Neo-classicism, Penguin
Books, 1968.) A klasszicizmusnak nem kizárólagos vonása a linearitás, úgy lehet megtartani az egyiket, hogy nem kell szükségszerűen lemondani a másikról, tehát itt nincs paradoxon. Kétséges értékű a gondolatmenet egy későbbi pontján, a 456. lapon tett megállapítás is: eszerint „Az európai hagyományban a Hegyi beszéd Jézusa vállalta utoljára olyan
nyíltan a paradoxonokban való gondolkodást, mint Blake.” Az ég és a pokol e vonatkozásban való tetszetős szembeállítása azonban ismét nem állja ki a történeti tények próbáját:
ha másra nem, a disszerensnek legalább Pascal paradoxonjaira kellett volna gondolnia.
A francia az egész világot egy tézis-antitézis rendszerre bontotta fel, amely után nem képzelhető el szintézis, vagy ahogyan ő mondta, teljesség. Vagy: a teljesség maga a belső ellentmondás, a paradoxon, amelynek kiegyenlítésére emberi perspektíván belül nincs mód.
A filológiai deficit egyik példája a VI. fejezet eleje. A szerző, egyébként nagyon szellemesen bemutatott, állítása Newtonnak az antik mitológia Narcisszosz alakjához való hasonlítása. Blake életében Narcisszosz nevét egyszer sem írta le, volt egy kép Blake íróasztala fölött, amely egy Ovidius-jelenetet ábrázolt, de elveszett, senki sem tudja, melyiket.
Bizonyítás helyett az olvasónak meg kell elégednie azzal, hogy a látásnak (Newton nézi
a geometriai formát) és Narcisszosz alakjának a rokonítása ekkortájt a „levegőben volt”.
Lehet.
A Newton testéről szóló nyolcadik fejezetben megint nagyon sommás megállapítás olvasható: „»Szadizmusról« …csak a késő 18. századtól kezdve beszélhetünk, amikor a test
elveszti transzcendens vonatkozásait, leválik a lélekről és a szellemről és instrumentalizálódik.” Tekintsünk most el attól, nem teljesen világos a „test instrumentalizálódása” kifejezés jelentése. A test a keresztény Európában már régen levált a lélekről és a szellemről.
A középkorban általában a testet az ördög, a lelket Isten teremtményének tartották. Nem
azért beszélhetünk a szadizmusról 18. század végétől, mert a szakadás akkor következett
volna be, hanem azért mert a névadó de Sade márki ekkor írta és jelentette meg nagysikerű könyveit, a Szodoma százhúsz napját például 1785–1789 között.
Külön kiemelendő a szerző fellengzősségtől mentes, világos, egyszerű és közérthető
magyar nyelvhasználata, amely ugyanakkor nagy tárgyi ismeretet és árnyalt gondolkodást
mutat. Néhány rossz mondat azonban mégis becsúszott a szövegbe, íme az egyik: „Blake,
akinek ekkor a fél szemmel végig Franciaországon van…” A francia szakszó, a beau idéal
rendre e-vel (accent aigu nélkül) szerepel. A dolgozat során ugyanazt az idézetet többször
is hozza, a négyes látásról szóló Blake szöveget háromszor a négy művészetről szólót legalább kétszer. Szintén zavaró apróság a leg-ek Guiness-lexikona: itt derül ki, hogy a korban legjelentősebb politikai mű, Rousseau Contrat social-ja, a legjelentősebb angol művészetelmélet Coleridge Biographiája, a legplasztikusabb bemutatás Kleist Marionettszín-

2006. augusztus

49

háza, a legjelentősebb regény Mary Shelley Frankensteinje. (Én nem becsülném le Voltaire, Diderot, Montesquieu (Törvények szelleme!) politikai műveit vagy Goethe regényeit
sem. De természetesen nem kívánok Leg-vitába bocsátkozni.
A bíráló feladata, hogy rámutasson a neki feltűnő hibákra, pontatlanságokra, hiányosságokra. Egy bírálatban nyilvánvalóan ezek kapnak nagyobb hangsúlyt, nem a dolgozat vitathatatlan érdemei, újszerűsége a magyar eszmetörténeti kutatásokban, bátor és okos
elemzései, finom distinkciói. A bíráló feladata még inkább a mérlegelés, a helyes arány
kimondása.

50

tiszatáj

SZARKA ISTVÁN G ÉZA

Babits és Weöres Divina Commedia
fordításainak összevetése
Dante Isteni Színjátékát a magyarság számára ma is elsősorban Babits Mihály fordítása
jelenti. A Babits által megfogalmazott és munkáiban megvalósított műfordítási elvek ma
is alapját képezik minden komoly fordításműnek. A magyar Commedia megteremtése
óriási emberi és művészi erőfeszítést és hitet kívánt. Nagy jelentőséggel bírt nemcsak létrehozója, de a magyar irodalom, sőt az egész nemzet számára. A babitsi mű érdemei elévülhetetlenek; bár már saját korában is sok kritika érte korstílust tükröző jegyei miatt.
Ahogy azt Rába György elmélyült tanulmányában kijelenti: „Babits átültetése, kongeniális
erényei ellenére, részben a korízlést tükrözi, s ez nem mindenben válik munkája javára.
[…] A sejtelmességet, hangulatiságot, világfájdalmat, az elkésett romantika patetikus és
pittoreszk stílusjegyeit: mindazt, ami javarészt szimbolizmus, megtaláljuk Babits […] tolmácsolásában. Az egyszerű – a gyermekkorát élő olasz nyelv naivitása miatt egyszerű –
dantei szöveget dekadensebb, árnyalatokra fogékony kor esztétikájával magyarítja.” 1 Bár
maga Babits mondja, hogy a stil nuovo-t stil nuovo-val kívánja visszaadni, Rába megállapításának igazságához kétség nem fér.
Weöres Sándor Kardos Tibor ösztönzésére látott hozzá a Commedia magyarításához.
E nagyszabású vállalkozás eredményeképpen végül is az Inferno első öt éneke készült el.
A munka egyik célja Babits „pontatlanságainak” eltüntetése volt. Először csak egy revideált
változat létrehozását tervezték, de félve, hogy az így létrejött – „idegen foltokkal” terhes –
korrekcióból „siralmas olvasmány” válna, Weöres hozzálátott a saját interpretációjának
elkészítéséhez. Kardos elismerte, hogy „Babits csodálatos lírikust adott a kezünkbe”, de
hiányolta a fordításból a dramatikus Dantét. Az új fordítás megszületésének tehát még egy
oka volt: visszaadni az epikus és dramatikus Dantét, melyre lehetőséget Kardos Weöres
nem annyira lírikus, mint inkább drámai személyiségében vélt felfedezni.
Kardos Tibor Milyen szerepe van a költő életében a műfordításnak? 2 címmel tartott
vitaelőadást Weöres Sándorral, melyből sokat megtudhatunk Weöres fordítói felfogásáról,
illetve éppen a Divina Commedia fordításáról, mivel azon Kardos Tiborral együtt dolgoztak. Weöres Kardos nyersfordítása alapján végezte el a fordítást. Mint az előadás jegyzetéből kiderül: „[…] Kardos Tibor professzor úrral úgy készítjük Dante Divina Commedia
fordítását mostan, hogy tőle kapom a nyersfordítást és mint stilizátor kialakítom a ríme1

2

Rába György: Két költő: Dante és Babits, Dante a középkor és a reneszánsz között, Akadémiai
könyvkiadó, Budapest, 1966.
Milyen szerepe van a költő életében a műfordításnak? – Weöres Sándor vitaelőadás, Filológiai
közlöny, 1972. 1–2. szám, Akadémiai kiadó, Budapest

2006. augusztus

51

ket, a megfelelő szótagszámokat, de tulajdonképpen igyekszem ugyanazt a szókészletet
megtartani, amit nekem Kardos Tibor nyersfordítása prezentál.” Weöres számára tehát
a fordítandó anyag tartalma, struktúrája és formája eleve adott ugyan, ám hiba volna Weöres fordítását pusztán csak stilizátori munkának titulálni. Egyrészről a tartalom hű visszaadásához (megtetézve az énekek végéig lefutó, „felbonthatatlan szövésű” terzinák formai
kötelmeivel), másrészről a nagy költemény hangulatának, dantei lelkületének, eszméjének
hű tolmácsolásához formai bravúrok sora és nagy beleélő képesség kívántatik. A Színjáték
terzináinak szárnyaló könnyedséggel egyesült tömörsége, amint Babits mondja, a szöget
fején találás érzetét kelti. A fordításnak nem szabad sem többet, sem kevesebbet mondania, mint az eredeti. Ez természetesnek tűnhet, ám számba kell vennünk, hogy még Babits
számára is az egyik legnagyobb ösztönző erő az új magyar Dante megteremtésére a Szászféle fordítás nehézkességeinek kijavítása volt, melyeknek okát Babits elsősorban Szász
Dantéjának szócsonkító, „balog” nyelvezetén túl, túlmagyarázott, tudálékos voltában látta.
Azontúl a jó fordítás, a tartalmi hűség záloga a formai hűség – írta egyik műhelytanulmányában a Színjáték kapcsán szintén Babits. A fordító előd másik nagy hibájaként rossz rímeit rója fel. Míg Dante rímei zenélnek, Szász nyelvezetének esetlen rímei, melyek úgy
baktatnak, mint egy lomha, kócos, tenyeres, talpas cselédlány (Babits), megnyomorítják
az eredetinek fürge olasz rímeit; a gördülő jambusokat pedig a nehézkes spondeusokkal
rontja el, spondeusokkal, melyek a csengő olasz vers ellenségei. Tekintetbe véve az eredeti
mű nyelvezetének tömörségét, illetve formai kötöttségét, érthetővé válik, miért mondta
Babits, hogy minden terzina lefordítása egy talány, aminek csak egyetlen megoldása van.
E pár, a Színjáték-fordítás néhány problémáját felvillantó mondattal csak azt szerettük
volna reprezentálni, hogy a hűen tolmácsoló fordító munkája messze túlmutat a stilizátor
munkáján, melyhez Weöres szerényen a magáét hasonlította; és, hogy a Dante terzináinak
átültetésére vállalkozónak folyamatosan nagy költői invencióval kell munkálkodnia. Weöres szerénysége – a nyersfordítás igénybevételén túl – abból a fordításhoz való hozzáállásból is fakadhat, hogy: „A versfordítás a kör négyszögesítése.” Vagy ahogy Dante
mondja: „Tudja meg mindenki, hogy versben írt költői mű nem ültethető át a saját nyelvéről más nyelvre anélkül, hogy meg ne törjön minden édessége és harmóniája.”
De Weöresnek nemcsak a saját fordítását stilizátor-munkának minősítő kijelentését
kell fenntartással fogadnunk, hanem a csekély olasz tudásáról szólót is. Weöres a költészet
nyelvkincsét elsőrangúan ismeri, „azon kívül tud költőül”. Ez azt jelenti, hogy közvetlen
kapcsolatba lép a költővel, aki előtte áll, nyersfordításban és nem nyersben, mert állandóan mellé teszi az eredetit.” (Kardos) Weöres tehát nyersfordításból dolgozik ugyan, de
módszerének fontos momentuma az eredeti szöveggel való szoros kontaktus. Ahogy egy
vele készített interjúban mondja: „Lehetőleg persze elolvasom eredetiben akkor is, ha
nem értem, mert a formával, a hangzással mégiscsak tisztába jövök.” 3 Másfelől persze tagadhatatlan, hogy a nyersfordítás nagyban megkönnyíti a műfordító munkáját: „Könnyen
fordít Weöres, de a könnyedségben a felkészülést találjuk. »Amikor nyersfordítást kapok,
akkor igen (akkor könnyen fordít – B. I.), de ha az eredeti szövegből dolgozom, akkor nagyon nehezen megy. A vers teljes, tökéletes megértése is nehéz olyankor, és ha egyszer
a valódi vagy vélt megértés már bekövetkezett, rengeteg megoldási lehetőség mutatkozik.
3

In: Tanulmányok a műfordításról, 1974. Magyar Írók Szövetsége. Házi kiadvány (Interjú hangszalagon: Rákos Sándor beszélgetése a műfordításról Weöres Sándorral)

52

tiszatáj

A nyersfordító a nyersfordításban kiválasztott a lehetőségek közül egyet, és ezáltal az én
dolgomat nagyon megkönnyíti, mert kihúzta a fonalat, amin én tovább haladhatok.« Határt von tehát a maga fordította anyag és a nyersből csinált vers között. Ha maga az eredetihez nem férhet, rábízza magát a nyersfordítóra, aki számára nemcsak lefordítja, de
értelmezi is a szöveget. Rábízza magát, de arról is van fogalma, a szellemről, amit a fordítandó szerző és szövege jelent. Mégsem kell annyit töprengenie, mint amikor az eredetit
kell felfognia. Ott az értelmezés sokkal bonyolultabb. Nehéz földolgozni mindazt a hatást,
amit egy eredeti remek az érzékeny befogadóra tesz. Ezért is óvatos, ha bensőséges viszonyban van a fordítandó anyaggal. Ott annyira belátja a fordítás képtelenségét, hogy
nagyon nehéz neki megkonstruálnia azt a formát, mely optimálisan közelíti meg az eredetit.” 4
Hogy a két költőt beleélő képességük, nyelvi kvalitásuk, őket a legbonyolultabb feladatokra is képessé tevő nagy formai kultúrájuk egyaránt hivatottakká teszik a dantei mű
tolmácsolására, nem szorul bizonyításra. Ám Weöres és Babits Dante-fordításainak sikeréhez nagyban hozzájárult a két költőnek a nagy elődhöz való sokrétű, intenzív viszonya
is. Babitsnak Dantéval való lelki és szellemi szimbiózisának jellemzése külön tanulmányt
érdemelne, úgyhogy ehelyütt csak egyetlen mondatot idéznék, Babits saját szavait, egy,
a Nyugatban megjelent, egyébként Kosztolányiról szóló cikkéből 5 : „[…] Az ő nagy példája
s választott istene Shakespeare volt. Engem nyugtalan hajlamaim Dante felé vontak. Milyen
ellentétes eszmények! Övé az ezerlelkű […]. Enyém a lírikus, a szenvedélyes és intellektuális, aki pártállást vállal és ítélkezik, matematikai rendbe szeretné szorítani a zűrzavart
s minden igazságtalanság felháborodással tölti el; a gyakorlatot sohasem hajlandó az
elmélettől különválasztani, s személyileg is kiveszi részét a küzdelemből, melynek végén
a száműzetés mostoha asztala vár.” E sorok mintha Babitsot magát jellemeznék. A belső
rokonság, a szereplőnek és ítélkezőnek benne is meglévő kettőssége, a rokon húrt pendítő
szenvedélyes erkölcsi gondolkodás tehát mind zálogai voltak egy sok éven át folyó, lázas
fordítói munka sikerének. Weöres vonzódása Dante felé nem annyira a lelki kongruenciából adódott, inkább az anyag nehézsége volt számára szimpatikus. Jóllehet küzdött
a Dante-fordításokkal – nem úgy, mint a Petrarca szonettekkel – a dantei életmű lenyűgözte tarkaságával, sokféle jellegével. A két költő kapcsolatának lelki, szellemi kisülései
ezentúl éppen a különbözőségből adódtak: „Tapasztalásom szerint a hozzám közelálló
költő nem sokat ad nekem. Az már úgyis bennem van. Akik a világomat megkontrázzák,
akiktől valami egészen mást kapok, mint amit megszoktam, amit ismerek, azokat szeretem fordítani. […] Szóval éppen azok a költők vonzanak, akik valami mást adnak, más világot és nem az én világomat […].” 6 Azok mozdítják meg benne a költőt, akik úgy térnek el
Weöres korábbi művészi arculatától, hogy valami újnak a kisarjasztásában tudnak megtermékenyítő-keresztező szerepet betölteni. (Tamás Attila, Bata Imre)
A kifinomultabb nyugati költészet után sóvárgó, a maga közlésére új kifejezési formákat kereső irodalmi mozgalom, a Nyugat számára, illetve a Nyugatos költők számára a mű4

5
6

Bata Imre: Weöres Sándor közelében (A versfordítás viszontagságai), Magvető kiadó, Budapest,
1979.
Babits Mihály: Kosztolányi, Nyugat, 1936. II.
Milyen szerepe van a költő életében a műfordításnak? – Weöres Sándor vitaelőadás, Filológiai
közlöny, 1972. 1–2. szám, Akadémiai kiadó, Budapest

2006. augusztus

53

fordítás részét képezte a magyar irodalom megújítására irányuló törekvésüknek. Élt bennük a nyugaton talált kincsek közlésének vágya, de ezek gyakorta képezték egyéni költői
törekvéseik eszközét. E fordítások eleinte nem az eredeti műhöz való feltétlen hűség jegyében születtek. Babits szavaival élve: „a magyar vers volt a fontos”. „Műhelytanulmányok” voltak ezek a munkák, saját tolluk próbálgatása, melyek során gyakran tekintették
„szabad prédának” az idegen vers tartalmi vagy formai elemeit. A Babits Pávatollak című
műfordításkötete által is fémjelzett időszak után azonban egyre nagyobb tért nyert egy, az
eddiginél sokkal következetesebb, a legszigorúbb tartalmi és formai hűségre törekvő, eredetijét a lehető legnagyobb pontossággal visszaadni igyekvő fordítói tevékenység. A nagy
klasszikusok és főleg az „ezerarcú” Shakespeare fordítása szolgált nagy tanulsággal Babits
számára. Ahogy Rába György mondja: „A Viharban a lehető legnagyobb tartalmi és formai hűségre igyekezett, a szereplők különböző hangnemének, a stílusváltásoknak hű felidézésére. Babitsot a drámafordítás tanulságai az eredeti mű törvényeihez alkalmazkodni
tanítják, és hozzájárulnak ahhoz, hogy leszokjék önarcképfestő artisztikus modoráról.”
Weöres Sándor esetében a fordítandó anyaghoz való szoros hűség igényének kialakulásához vezető út nem oly hosszú, mint azt Babits esetében tapasztaltuk, sőt mondhatjuk,
hogy fordítói metódusának alapvetése. A már említett vitaelőadás jegyzetében így vall az
idegen szövegek magyarra tételéről: „[…] csak alkalmazkodni kell az eredeti szöveghez és
nem kell az embernek a saját belső tartalmait belevetni. Én legalábbis úgy vagyok vele,
hogy amikor ezt a fordítói, stilizátori munkát végzem, akkor igyekszem önmagamból
szinte semmit bele nem vinni, legfeljebb a kialakult stilizátori mechanizmust, a kialakult
szókincset.” De igyekszik megőrizni, amennyire lehet, az eredeti nyelvstruktúrákat, az
eredeti szórendeket is, a nyelv karakterét.
Mondhatjuk, hogy Weörest – formakészségén és költői kvalitásán túl persze – világlátása és szellemi beállítottsága ideális műfordítóvá teszik. Munkája során „személyiség
nélküli emberként” egyfajta neutrális szellemi teret teremt. Az adott művészi tartalom pedig az egyik nyelvi rendszerből úgy kerül át, születik újjá a másikban, hogy ebben a semleges térben megtörténik a befogadás és az újjáteremtés csodája, de e folyamat során a fordítandó anyag idegen anyaggal nem vegyül, szubjektív színek nem kerülnek az újrafestett
képbe. Weöres fordítói műhelyében az idegen mű járulékosan termelődő anyagok híján
állítódik elő magyarul. Babits Dantét Babitsként, saját, adott korának fiaként magyarítja;
a sorokon minduntalan átérződik a velük bíbelődő költő kezének melege. Weöres szétfejtett személyiségének jegyei, mivel nincsenek, nem üthetnek át fordításán; mégha egy-két
kifejezés tanúskodik is Weöres keze munkájáról – saját ujjbegyének rajzolatát ő sem tagadhatja meg – de halljuk magát Weörest, hogyan vall erről: „Abszolút pontosságra és abszolút szépségre próbáltam törekedni: ezt elérni persze, sajnos, lehetetlen. Ha az ember
versformában fordít, sokszor kénytelen kisebb-nagyobb mértékben eltérni az eredetitől.
Óhatatlanul a saját stílusa, személyisége is belejátszik az átültetésbe. Így esetleg idegen
anyag is bekerülhet az eredménybe, ez is pontatlanság. Az volna az ideális, ha a fordító
személyisége teljesen eltűnne; ám én nem ismerek senkit, aki ki tudná rekeszteni önmagát
a fordításból…” 7 A személyiség teljes szétbontása felé vezető út fontos állomása a saját
személyiségének koloncától már szabadult lélek azonosulása az őt körülvevő világ dolgai7

In: Tanulmányok a műfordításról, 1974. Magyar Írók Szövetsége. Házi Kiadvány (Interjú hangszalagon: Rákos Sándor beszélgetése a műfordításról Weöres Sándorral)

54

tiszatáj

val, élőlényeivel. Ismerjük Weöres költészetének változékonyságát; szerepjátszásait, éncseréit, átalakulókészségének örökös alakváltozatait. Weöres szerint nemcsak a költészetben való teljesebb kifejezéshez, a többrétű közléshez kell stílusok és személyiségek sokasága, hanem „voltaképpen a műfordítás is ilyen átváltozás.” 8 Weöres egy beszélgetése során vallja meg: „Verseim jó részének is olyan jellege van, mintha fordítás lenne. A keleti
kultúrából, az ókori kultúrából, a modern nyugat kultúrájából. Talán csak egyszerű verseimben – amelyeket gyerekversekként használnak fel – van jelen a magyar stílus-, és
ritmusvilág. A bonyolultabb építésűek viszont egy kicsit átköltésnek hatnak. Meglehet,
szellemükben valóban fordítások, s talán csak szószerintiségükben eredetiek.” 9 Mindenesetre „fordításainak egy részét erősen asszimilálta.” 10 „Ha egy műfordításban elevenség
és lendület van, az eredeti költemény nemcsak vezérfonala volt a fordítónak, de ihletője
is” – mondta ugyanő, A vers születéséről szólva. Nem fordítóink költészetéről akarunk beszélni, de a fordítói aktivitásukat motiváló tényezők vizsgálatakor az asszimiláció, mint
költői attitűd kérdése nem elhanyagolható. Weöres esetében önkéntelen, természetes folyamatról van szó, ám Babitsnál – aki azt mondta egy helyütt, hogy előtte egy idegen költő
teljes asszimilációja annak lefordítása magyarra – részét képezte annak a tudatos, más
népek irodalmaiban folytatott „portyázásnak”, ami oly fontos szerepet játszott a magyar
költői nyelv, de az egész irodalmi élet megújításában. Természetesen Babits számára
Dante „teljes asszimilációjának” vágya csak egy ok volt a fordításra a sok közül. Weöres
azonban nem akart tudatosan asszimilálni más költőket. Soha nem akarta az „idegen”
költők stílusát a versfordítás révén elsajátítani. Weöres nem azért fordít, hogy – mint
Kosztolányi mondta, – csiszolja a nyelvét idegen verseken, hogy saját, bonyolult érzései
kifejezésére nemes nyelvet kapjon. Weöresnek nincsenek stratégiái, nincsenek műfordítási elvei sem. Bata Imre mondja róla: „Az egyéniség értékének tagadásában oly radikális,
hogy azt a versfordítás dolgában is kifejezi. A plagizálás problémáját semmisnek tekinti.
Ahogy saját művei iránt is közömbös, mások birtokát sem méltányolja. Ebben gyökerezik
a versfordítással kapcsolatos nagyvonalúsága. […] nem akar kisajátítani, mivel semmi
nem az övé, ami azt is jelenti, hogy minden az övé lehet. Ebben a keretben aztán nem tud
jelentőssé válni sem a versfordítás lehetetlenségének kérdése, sem a pontosság vagy hűtlenség dilemmája” 11 Egyébként Weöresnél a fordítás – ahogy gyakran hangoztatja – valóban elsősorban „megbízás” dolga lehetett, illetve más nemzetek irodalmának megismertetésének általános vágyából fakad.
„A magyarság számára ma Dantét Babits Mihály fordítása jelenti s ez lényegében helyes is, bár az átültetés remeklése ellenére éppen a szigorú irodalomtudományi vizsgálat,

8
9

10

11

Nádor Tamás: Múzsák és mesterek, Ifjúsági Lap-és Könyvkiadó, Budapest, 1984.
In: Tanulmányok a műfordításról, 1974. Magyar Írók Szövetsége. Házi Kiadvány (Interjú hangszalagon: Rákos Sándor beszélgetése a műfordításról Weöres Sándorral)
Tamás Attila: Weöres Sándor, Akadémiai Kiadó, Budapest, 1978. (Kortársaink sorozat, szerk.:
Béládi Miklós–Juhász Géza)
Bata Imre: Weöres Sándor közelében (A versfordítás viszontagságai), Magvető kiadó, Budapest,
1979.

2006. augusztus

55

a close reading számára nem mindig használható, ami egyébként minden translatio esetére áll”. 12
Weöres Sándor a Színjáték első öt énekének lefordítására tett kísérletét 13 Bán így jellemzi: „Munkája kevésbé feszített, egyszerűbb, mint Babitsé, így közelebb áll a dantei szöveghez, de nem egy helyen körülményesebb, hosszadalmasabb.” De lássuk magukat a fordításokat!
A Babits-féle fordítás – még ha talán nem is művészi koncepció eredményeként – első sorának (Itt kezdődik a színjáték…) első betűje: I betű. Csakúgy, mint Dante művében (Incipit Commedia Dantis Alighierii). Magának a költeménynek kezdő betűjét (N) már nem
követi Babits fordítása, ahogy Weöresé sem. Tudjuk, e betűszimbólumok különös jelentőséggel bírnak a Komédiában: „… az I-vel külön szándéka volt. Ezzel a két betűvel kezdődik
az Ótestamentum általánosan használt latin nyelvű változata is: In principio creavit Deus
caelum et terram…” Azontúl „Maga Dante mondta: „Az I-t a földön a Legfőbb jónak hívták” (Par. XXVI. 134). Az I nomen Domini. Iahve és Iézus nevének kezdő betűje.” 14
Bár az eredetinek ily mérvű követése valóban lehetetlen volna. Mint ahogy lehetetlen
Danténak minden rejtett, jelentéshordozó szimbólumát a végletekig követni. Hiszen már
a dantei eszmének más nyelven való ily hű tolmácsolása is csodaszámba megy. A mű ezen
jelentésrendszere – mármint például a betűk betöltött helye a mű struktúrájában, melyek
így különös jelentősséggel ruházódnak föl – természetesen a fordításban közölhetetlen és
fordítóinknak nem is lehetett koncepciója ezek követése. Úgyhogy nem is képezhetik vizsgálódásunk tárgyát. Annál inkább a már szöveg szintjén reprezentálódó költői szelekció.
A Színjáték első sora többes szám első személyű kifejezés (Nel mezzo del cammin di
nostra vita), az út feléhez való érkezés: az emberiség útjára vonatkozik. 15 A fordítások
(Babitsnál: Az emberélet útjának felén; Weöresnél: Az élet útjának felére érve) vagyis az
emberélet útja, illetve az élet útja kifejezések vonatkoztathatóak az emberiség egészére,
azaz nem szélesítik ki, vagy szűkítik le a dantei sor értelmének határait.

12

13
14

15

Bán Imre: Francesca da Rimini, a Pokol V. énekének magyarázata, in: Dante tanulmányok,
p.: 117.
Filológiai közlöny, 1966., Összegyűjtött műfordításai III.
Pál József: „Silány időből az örökké valóba” – Az Isteni Színjáték nyelvi és tipológiai szimbolizmusa, Ikonológia és Műértelmezés 6., JATEPress, Szeged, 1997. p.: 93–94.
„A hagyományos felfogás szerint, s a Dante-kommentárok többsége is így tudja: a Commedia legelső sorának többes szám első személye az egyén centrifugális erejének megjelenésével hozható
összefüggésbe. Tehát a harmincöt éves Dante mintegy az életútja felére eljutott emberiséget jelenti. Saját életkorát kisugározza az emberre, tehát tartalmilag az első és második sor alanya
ugyanaz az én, egyes szám első személy: a költő jutott a saját életútja felén a selva oscurába. Hasonló helyzetben azonban a zsoltáríró, akit egyébként Dante az első sorban követett In dimidio
dierum meorum-ról beszél („Ne ragadj el életem derekán”, Zsoltárok, 101. 25), tehát az én napjaim feléről. Mért használ Dante mégis többes számot? […] Az első sor nostrajában nem a centrifugális én veszi birtokba a többi embert, nem az individuum beszél mások nevében, hanem az
én az emberiség története útjának egy meghatározott pillanatához köti magát. […] centrifugális
én helyett a centripetális énről beszélünk, arról, aki saját magában koncentrálja és művészként
megjeleníti a külső, de befelé ható erőket. A többes szám első személy tehát valóban az, ami. Az
emberiség érkezett útjának feléhez.” – ibidem p.: 90–91.

56

tiszatáj

Az I. ének 16–18. sor Babits tolmácsolásában így hangzik: a hegyre néztem s láttam,
hogy gerince / már a csillag fényébe öltözött, / mely másnak drága vezetője, kincse. Babits fordításának dúsabb, tarkább volta már itt szembeötlik. A „drága” és „kincse” szavak
az eredetiben nem szerepelnek. Weöres e sorokat így tolmácsolja: magasba néztem, s láttam, mint szövődött / orma olyan planéta-fény ruhába, / mely máshoz biztos vezérül
szegődött. Weöres fordítását e betoldások híján jobban a szöveghez tapadottnak mondhatjuk.
Kihagyás kevés van. Az I. ének 20. sorából a nel lago del cor-t Babits sajnos elhagyja,
Weöres megtartja (a félés … a szív tavába buktatott le). Az I. 31–33. sort Babits így fordítja: És ím, amint meredni kezde lejtőm, / egy fürge, könnyű párduc tűnt elébem / szép
foltos bőrrel, csábosan, megejtőn. Weöres pedig így: S elém szökken a lejtőn, szembe vélem /könnyed párduc, kecses mozgása fürge, / izmait foltos bőr borítja szépen. A Babitsfordításban újra a szecessziós ornamentika jegyeit fedezhetjük fel, amennyiben a „csábosan” és „megejtőn” szavakkal mintegy körülírja az eredetit. Bár meg kell hagynunk, hogy
a Weöres-féle megoldás eltérései nem szembeötlőek, minden esetre a „kecses” és az „izmait” szavak az eredetiben nem szerepelnek.
„Költői szempontból hozzáadásnak kell minősítenünk azokat a helyeket is, hol absztrakt kifejezés helyett képek kerülnek be a fordításba, mint pl. az I. ének 37. sorában »De
hajnal aranyozta a világot«, vagy az 56. sorban, hol nyerésről van szó, a kockajáték képe
a »vakra forgat« kifejezés révén. Máskor meg az ellentét ellentétével kell megelégednünk,
mint pl. az I. ének 78. sorában, hol a »minden örömök oka és forrása» így van fordítva:
»melyen kívül nem lelhetsz üdvösséget«.” 16
Az I. 79–81. sor Babitsnál így hangzik: „Vergilius vagy hát s ajkadról omla / ama
hatalmas ének égi vize?” / feleltem s szégyen szállt homlokomra. Weöresnél pedig így:
„Vergilius vagy, ama kút, belőle / a beszéd óriás folyama éledt!” / – feleltem, s homlokom szégyen beszőtte. Weöres megoldásában szerencsésen nem szerepel félmúlt, viszont
a kérdés felkiáltássá változik. Babits elejti a „kút” szót, és a mondat második felében is
megtartja a megszólítás attitűdjét (a róla-beszélésé helyett), míg Weöresnél a mondat
egysége csak úgy valósul meg, ha a sorkezdő szavakat (Vergilius vagy) mintegy magának
mondja (konstatálja a felismerést); vagy ha a belőle szó melyből értelmet nyer.
Az I. 94. sor Babitsnál így szól: mert ez a szörny, kitől könnyed csorog. A „könnyed
csorog” megoldás, a „gride” helyett mélyebb, rendkívülibb. A lelki jelenségek ily ábrázolása is dekadens vonás. Weöres e tekintetben hívebb, megőrzi a „gride” kifejezést: mert
a szörny, ki miatt ajkad kiáltott.
Az I. 109. sorával kezdődő két terzinájában Babits a szálland-válland-tárand szavak
esetében a jövő elavult alakjait használja – s sajnos különös nyomatékot adva nekik –
rímben kiugratva; Weöres ezt a jövő időt nem használja.
Az I. 134–135. sor Babitsnál így szól: Hogy lássam a Szent Péter kapuját, / s a szörnyű jajt a kárhozott seregnél. És Weöresnél pedig így: Pillanthassak Szent Péter kapujára, / S azokra, kik csüggednek a sötétben. Már Weöres is megtoldja a második sort
a „sötétben” szóval, azon túl, hogy a „csüggednek” talán „több”, mint a „közönségesebb”
„mesti”; de Babitsnak szinte egész sora utánköltés.

16

Dienes Valéria: Dante komédiája, XX. század, 1913.

2006. augusztus

57

Mint ahogy babitsi lelemény – már a második ének első terzinájában – a „búja” és az
„enyhén” szavak is: Eltávozott a nap, megjött az éjjel / S a földi lelkek fáradalma, búja /
Enyhén oszlott a barna légben széjjel. Az eredetiben „csak” ennyi van: a nap elmúlta csak
elvonta, elvette („toglieva”) a földiek fáradtságát. Míg Babitsnál az éj megjöttével lelkek
fáradalma szétoszlott a barna légben. Zseniálisan érzékletes költői kép, de átüt egyéni látásmódjának álmatag mélabúja, melankóliája; Weöres hívebb: A nap leáldozóban, és
a barna / Lég az élőktől, kik lakói a földnek, / Elveszi fáradtságuk
A kétség szavait (II. 34–35.) Babits így adja vissza: Azért, ha mégis ilyen útra térek,
félek, hogy balga lennék, balga bátor. Weöres pedig: E vándorlásra bízva testem-lelkem,
/ félek, hogy esztelen bennem a szándék. Bár mindketten visszaadják az eredeti mondat
értelmét, Weöres sem ragaszkodik a szó szerinti hűséghez, és főleg Babits fokozza az eredetiben rejlő lehetőséget.
A Színjáték II. énekének 40–48. sorai fordítóink tolmácsolásában így hangzanak: Babits: úgy néztem én fel e setét hegyaljra; / új fontolás emésztvén vágyamat meg, / melynek oly gyors volt első diadalma. / »Ha jól értettem fontoló szavad meg«, – / felelt
a nagyszívű költőnek árnya – / lelkedben téged gyávaság ragadt meg, / melynek az embert meg-meg csapja szárnya, / hogy tisztes szándokától visszaretten / mint félős bestiát ijeszti álma. Weöres: így tettem én is e fekete parton / töprengésem felőrölte a tervet, / noha kezdetben könnyű volt a gondom. / „Ha szavad világosan érthetem meg, /
– felelt rá ama nagy és bátor árnyék – / „immár a gyávaság csorbítja lelked, / mi az
ember elé áll akadályképp / s visszafordítja hős vállalkozását, / mintha állat elé árnylátomány lép. Az idézet első sora végén található costa (part) szót Weöres megtartja, Babits hegyaljra váltja. Babits az első két terzinában bélelt rímet használ (vágyamat meg –
szavad meg – ragadt meg). Weöresnél ugyanez: a tervet – érthetem meg – csorbítja lelked-re változik. Az utolsó két terzinában Babits ragrímet használ (árnya – szárnya –
álma). Weöresnél ez: árnyék – akadályképp – látomány lép rímekre változik. Az eredetinek 45–46. sorának offesa szava Dante nyelvében gyakran az indebolita, diminuita értelemben tűnik fel (tehát: a gyávaság meggyengítette a lelked). Ezt Babits is (mégha egy
leheletnyivel erősebben is: lelkedben téged gyávaság ragadt meg) és főleg Weöres (gyávaság csorbítja lelked) jól adja vissza; a második (46.) sort azonban Babits már a szemléltetés igényét idéző, sejtelmesebb, konkrétabb képre váltja (…melynek az embert megmeg csapja szárnya). Érdekes, hogy az eredeti utolsó sorának falso veder kifejezését Babits álomra, Weöres a hívebb árny-látomány-ra fordítja. Weöres megoldása e három terzina második sorában: töprengésem felőrölte a tervet, talán valamivel szerencsésebb a babitsi: új fontolás emésztvén vágyamat meg megoldásánál; bár fogalmilag ez is hű.
A II. 49–51. sor Babitsnál: Hogyhát ez úrrá ne legyen szívedben, / elmondom, mit
hallottam, ami rábírt, / hogy megsajnáltalak és idejöttem. Weöresnél: Hogy megleld
félelmed feloldozását, / halld mért jöttem, mit hallottam terólad, / mi okozta szívem szánakozását. Babits közbe-hátravetett mondatrészeinél, a szecessziós szépségkultusz nyelvhasználatára valló indázó mondatfűzésénél itt is talán jobb Weöres tolmácsolása.
A II. 52. sort így adja vissza Babits: A lebegők közt voltam mostanáig. Weöres pedig:
Ott voltam, hol homályban vágyakoznak. Szász még függőknek (akik függőben vannak,
vagyis, akik bűnt nem követtek el, de a kereszténység előtt születtek) titulálta őket, ehhez

58

tiszatáj

képest Babits megoldása (lebegők) jobb; Babits mintegy nevet ad a Pokol e lakóinak.
Weöres inkább körülírja (homályban vágyakoznak).
A II. 55. sor Babitsnál: Csillagnál jobban csillag szeme fénylett. Weöres pedig: Szeme
tüzelt csillagnál ragyogóbban. Weöres egy árnyalattal „erősebb”. Babits „gondolat-ritmusa” meghittséget sugároz.
A II. 82–87. sor Babitsnál: De mondd, hogyan lehet, hogy mitse félsz / e mély középpontig onnan leszállni, / ahova vágyad égve visszanéz? / »Mert oly buzgón látszol tudásra várni, / elmondom hát« – felelte – »nem titok, / miért nem félek onnan idejárni.
Babits itt a „rím-tabu” infinitivust használja. Az eredeti ampio loco kifejezést, vagyis azt
a bizonyos mennyei tágas helyet, ahonnan Beatrice lejött, Weöres tág mennynek fordítja,
Babits pedig egyszerűen csak utal rá: onnan.
A II. 109–111. sor Babitsnál: Nincs a földön, aki úgy törtetne vállal, / futni a kártól
vagy hasznocska végett, / mint én ezt hallva, versenyt a madárral, / jöttem. Weöres pedig: És a világon nem volt soha senki / készebb önérdeke szolgálatára, / mint én miatta
e kérést követni. Babits megoldása – a terzina utolsó sorában – sokkal konkrétabb a betoldott kép miatt (versenyt a madárral). A szemléltetés igénye él benne. Weöres második
sorából viszont hiányzik a fuggir lor danno (menekülni, elfutni a kártól). Babits fordítását
a betoldott kép ellenére is sikerültebbnek érezzük.
A II. 127–132. sor Babitsnál: Mint kis virág, mely fagyos éjszakában / Hajlott és zárt,
s mihelyt naptól fehér lett, / nyílva szárán emelkedik magában: / a fáradt virtus bennem úgy feléledt / s a jóra bölcs merés szívembe szállván, / mint bátor ember kezdtem
ily beszédet: Íme, Babits fordítói zsenije teljes pompájában tündököl; semmiben sem marad el az eredetitől; de Weöres is remekel: Mint kisded virágok az éj fagyától / gunynyadtan csukódtak, s ha nap fehérül / a fény felé nyújtóznak mind a szárról: / ekként
virtusom is kinyílva végül / vakmerőség rohant tüstént szívembe / s így kezdtem minden aggodalom nélkül:
Az útnak újra nekibátorodó Dante szavait (II.138.) Babits így értteti: Szívemben vágyak olyan tüze izzik / elmenni a vészes úton szavadra, / hogy első tervem új életre hízik. Babits antropomorfizálja az elvont fogalmat (tervem … hízik). Terzinája bár világos,
ennyiben hűtlenebb. Weöres nem él ezzel az eszközzel: Szívem már indulásra vágyakozva / buzdításoddal telis-tele csordult, / visszafordított első szándokomra.
A III. 1–9. sor fordításai közül csupán Babitsét idézem: Én rajtam jutsz a kínnal telt
hazába, / én rajtam át oda, hol nincs vigasság, / rajtam a kárhozott nép városába /
Nagy Alkotóm vezette az igazság; / Isten Hatalma emelt égi kénnyel, / az ős Szeretet és
a fő Okosság. / Én nem vagyok egykorú semmi lénnyel, / csupán örökkel; s én örökkön
állok, / Ki itt belépsz, hagyj fel minden reménnyel!” Ez a fordítás, bár a kifejezésekben
van árnyalati különbség, mégis nagyszerű. Az „eterno dolore” (örök fájdalom) többet
mond ugyan, mint Babits kifejezése: „hol nincs vigasság”, talán az igazság és okosság rímek kedvéért. A „Perduta gente” (elveszett nép) viszont kevesebb, mint a „kárhozott nép
városa”. Mégis a tartalom igazán megcsonkítva sehol sincs, s Babits nyelve, tömörsége,
virtuozitása teljesen érvényesül.
„Különben ez a verselési virtuozitás Babits legnagyobb erőssége. Valóban muzsikál az
egész költemény; rímei zengők, sorai omlók, kifejezései váratlanok, meglepők. Valósággal

2006. augusztus

59

kápráztatnak komor, sötét képei, zuhognak mély áriái s ha olvasását félbeszakítjuk, szinte
megcsendül a fülünk. Mintha egy hatalmas zenekar némult volna el hirtelen.” 17
Weöres az „eterno dolore”-t, illetve a „perduta gente”-t hívebben „halhatatlan szenvedés”-nek, illetve „elveszett népsokaság”-nak fordítja.
A III. 13–18. sor Babitsnál: S ő mint tudásnak és a szónak úra: / „Itt el kell hagynod
minden törpe gondot / s mint holtra nézned minden földi búra. / Elértük, mit ajkam
előre mondott, / ahol meglátod a keserű népet, / a sok gonoszt s eszeveszett bolondot.”
Babits a kifejezést: persona accorta (hozzáértő, avatott személy; vagy ebben a konteksztusban még inkább: aki kész megérteni Dante lelkiállapotát) kibővíti: tudásnak és a szónak úra (sajnos „ú”-val, a rím kedvéért). Babits a sospetto-t (itt: kétség, félelem) törpe
gondnak fordítja. A harmadik sor viltà-ját (ami annyit tesz: gyávaság), földi búnak; lehet,
hogy az elszomorítóan kicsinyes földi hitványságokra (viltà) gondolt. Babits negyedik
sora is szenvelgőbb, mint az eredeti t’ho detto-ja. Mint ahogy az eszeveszett bolond több,
mint Dante az idézet utolsó sorában (c’hanno perduto il ben dell’ intelletto, vagyis akik elveszítették észbéli javaikat). Weöres ismét hívebb: Éles elméje lelkem által látta: / „Kétség megszünése szükséges itten / s a gyávaság azonnali halála. / oda értünk, ahol mint
említettem, / meglátod a sínylődő sokaságot, / az ész végső kincsét elveszítetten.”
A III. 31. sor Babitsnál így hangzik: s a borzalomtól hajam égre lázadt. Weöresnél pedig: Borzalom csavarodott koponyámra. Weöres itt mintha a babitsi felfogást követné,
aki egy helyen azt mondta – a Shakespeare fordítások kapcsán – hogy a költői merészséget le kell fordítani nem megriadva tőlük, s a magyar így mondaná örve alatt savát-borsát venni”. Weöres megtartja a cinta (azaz: avvolta, körültekert, becsavart) kifejezést, tehát szó szerint adja vissza eredetijét. Weöres megoldása is furcsaságával hat, de Babits
egészen ritka, új, rendkívüliséget sugalló szókapcsolata a költő stil nuovo-jának szépségkultuszát tükrözi.
A III. 37–39. sor Weöresnél így szól: Ama hitvány angyalhaddal vegyültek, / kik lázadók se voltak, de hívek se / az Istenhez, csak magukba merültek. Weöresé egészen
pontos. Babitsé is szép, ám ő megtoldja egy teljes sorral, az utolsóval, mely egészében az ő
leleménye!: s az angyalok, kik fellázadni féltek / s hívek sem voltak; csak magukra voltak, / lelkükbe nincsen sem erény, se vétek.
„Talán a leggyakoribb fogás a szerencsés rímek s a szótagszám megmentésére a betoldás. Igen, Babits rendszeresen módját ejti, hogy a híres tömörségű Dantéba még betoldjon valamit. Itt-ott hamarabb elkészül a mondanivalójával s az üresen maradt verslábakat
valami hasznos rímben végződő szép hasonlattal, kisebb hiányok esetében egy-egy jól alkalmazott jelzővel tölti meg. Ezek a toldások sohasem sortöltelékek, ritkán ismétlések, pl.
I. ének 69 »de már rég megholtam«, majdnem mindig gazdagítanak vagy színesítnek valamit az eredeti értelmen, mindig szorosan összefüggenek vele, hozzáilleszkednek és sokszor oly természetességgel folytatják, hogy úgyszólván csak a szövegben szunnyadó velleitásoknak adnak kifejezést. Például mindjárt az I. ének 14. sorában a völgyre vonatkozó
hasonlat: »mély, mint a pince« ilyen hozzátoldás és megengedi a »kincse«, »gerince« rímeket, vagy a 47. sorban az oroszlánról szóló, ki »zsákmányát kereste«, mely megfér
a »teste« és a »veszte« rímekkel stb.” 18
17
18

Harsányi Lajos: Dante komédiája, Katholikus Szemle, Budapest, 1913.
Dienes Valéria: Dante komédiája, XX. század, 1913.

60

tiszatáj

Ahogy kitűnik, jellemző Babitsra, hogy ha az eredetinél is tömörebb, akkor a „fennmaradt részt” mintegy „kitölti”. Ahogy az is, hogy gyakran egy árnyalattal erősebb jelzőt
használ, mint az eredeti. A III. 40–42. sor Babitsnál: Az ég elűzte s itten kóborolnak, /
Mert őket a pokol is szégyenelte: / Nem kellettek sem égnek, sem pokolnak. Látható,
mint képes Babits egy vonással kontúrt húzni; míg az eredetiben a Pokol csak nem fogadta (non riceve), Babitsnál már szégyenelte. Weöres jobban követi eredetijét: Őket
a szépség-őrző Menny kiűzte, / s a mélységes Pokol be nem fogadta, / mert éjére némi
dicsfény vetülne. Az eredeti szövegben Vergiliusz szavai megindokolják, hogy az ég miért
űzte el e lelkeket, és azt is, hogy a pokol miért nem fogadta őket. Babitsnál ezek az indokok hiányoznak, helyettük az itten kóborolnak és az egész utolsó sor betoldásait kapjuk.
Ez utóbbit azért sajnáljuk, mert nem tartozik az imént felsorolt szerencsés babitsi betoldások közé, ismétli az előbbi sorok tartalmát.
A III. 46–48. sor Babitsnál: Vak napjaik oly szürkén tengve telnek / s halniok lehetetlen délibáb, / hogy bármilyen más sorsot irigyelnek. Babits gyönyörű szimbolista színezése poétikusabb, de ezáltal éppen a különleges tartalom és naiv kifejezés közti feszültséget oldja fel. Ez a pátosz (pittoreszk elem) az eredetiből hiányzik. Weöres ezúttal is hűségesebb: Nincs reményük az elmúlásra semmi, / és vaksi életük alanti, szürke, / könynyebb minden más sorsot irigyelni.
A III. 61–63. sor Babitsnál: Mindjárt tudtam, hogy e csapatba’ / vannak gyatrák, kik
kedvébe járni féltek / Istennek úgy, mint a Boldogtalannak. És Weöresnél: […] / ez a silányak s gyávák annyi népe, / ellenségüktől s Istentől feledve. A cattivi-t (a közönyösök,
kiknek lelkében nincs sem erény vétek) Babits gyatrák-nak fordítja, Weöres hívebben
gyávák-nak, de ő még megtoldja a silányak-kal is. Babits Isten ellenségeit (nemici) Boldogtalannak fordítja.
A III. 64–66. sor Weöresnél így szól: E tompák, igazában sosem élve / tengtek, most
pőre bőrükön birizgál / nagy bögölyök s darazsak ösztökéje. Babits megint „erősebb”;
a baudelaire-i romlást idéző (Rába) pokoli férgek kifejezéssel és a vérük csípve szítták
betoldásával (Weöresnél a tengtek és birizgál szavak szintén betoldások) tovább színez:
E nyomorultak, kik sohasem éltek, / mezítlen voltak s vérük csípve szítták / dongók és
darazsak, pokoli férgek.
A III. 73–75. sort Babits így fordítja: Hadd tudjam kik s kinek törvénye hajtja, / hogy
úgy tolongnak túlsó partra futni, / amint e rekedt fény itt látnom adja. Babits a fioco
lume (rekedt, fojtott fény) tükörfordításával finom, izgalmas, újszerű szókapcsolatot teremt, amit még Weöres is átvesz: kik ezek, vajon hová igyekeznek, / milyen törvény,
amelyre így hajolnak? / E rekedt fény nem sokat ád szememnek.
Charon félelmetes szavaira megrémült lelkeket írja le a III. 100–102. sor. Babits így
magyarít: Hanem a lankadt s hússal nem ruházott / lelkek, színük veszítve, felvacogtak,
/ mikor a rémes szó fülükbe fázott. Weöres pedig: Ám ezalatt a megtört pőre lelkek /
színe sápadt, foguk összeverődött: / a nyers szavak értelmét tudni kellett. „Babits Pokol
fordításának szecessziós elemei gyakran együtt jelentkeznek, és calque, betoldás, ritka
vagy éppenséggel újonnan teremtett ige a különleges élmény hatását keltik.” (Rába)
A meztelen léleknél (anime … nude) több, tragikusabb a „hússal nem ruházott”. Weöres hívebb: „megtört pőre lelkek”-et ír, bár még ez is költőiesebb az eredetinek egyszerű kifejezései mellett (lasse e nude). „A frissen képzett »felvacogtak«, a színvesztés tükörkifejezé-

2006. augusztus

61

sével együtt, a fülbe »fázó« szavak megtetézésével kísérteties képeket kelt. Ez ismét a szecesszió mesterkélt szóbűvészkedése.” (Rába) Weöres a cangar colore-t színe sápadt-nak,
a dibattero i denti (fogak csikorgatása) bibliai kifejezését pedig így: foguk összeverődött.
A parole crude (kegyetlen szavak) kifejezést Babits rémes szónak, Weöres nyers szavaknak fordítja.
A III. 118. sor Babitsnál: És viszi őket a víz szennyes árja. Weöresnél pedig: Egymás
után lépnek barna habokra. Dante onda bruna kifejezését Weöres szó szerint barna habokra, míg Babits szennyes árra fordítja. Bár ez nem szó szerinti fordítás, mégis pontosan
ragadja meg az eredeti képet.
Az álom igázta Dante – már a 4. ének elején – nagy dörgésre riad, s felállván, tekintetét körbehordva tudakolja, hová jutott (IV. 7–9.). Weöres: Valóban, ijesztő katlan szegélyen / Ocsudtam, e tölcsérbe összegyűjtve / Határtalan nyomor zúgott a mélyben. Babits: És ím, valóban part mögé kerültem: / Partjára a fájdalmas völgyű mélynek, / Mely
dörgéssé gyűjté a jajt köröttem. Az eredeti szöveg „prodá”-ját Weöres „katlan szegély”nek, Babits „part”-nak írja. Babits majdnem szó szerint megtartja a terzina második sorát:
fájdalmas völgyű mély (valle d’abisso dolorosa, azaz fájdalmas mélyű völgy [az „abisso”
jelent (feneketlen) mélységet, szakadékot]); Weöres itt is a különösebb, konkrétabb, képibb „tölcsér”-re váltja.
A IV. 11. sor Babits fordításában: nem láttam semmit, végét sem a térnek, Radó e sor
kapcsán a következő kritikával él: „… Nem bírok beletörődni az ilyen szófecsérlésbe: …Ha
a költő semmit sem lát, természetesen a tér végét sem láthatja.” Babits sora valóban hoszszabb, mint az eredeti, ám e logika alapján Weöres sem mondhatta volna egyik versében,
hogy: „Az ég üres volt, / kék mező, / még nem csíkozta / repülő” – hiszen, ha az ég üres
volt, akkor repülő sem csíkozhatta… A szavak számát sérelmező megállapítás helytálló lehet, ám a logikai észrevétel, hogy a több, nem látható valóságelem közül megjelölhető-e
egy, kiemelkedő szerepű vagy sem, talán nem is fontos.
A Pokol tornáca leírásának egy részlete a IV. 25–27. Babits magyarítása így szól: Hiába volt itt hallgatózni többé: / Nem sirt hangos nyögés, csak gyenge sóhaj / Reszketteté
a levegőt örökké. Weöresé pedig: Itt, amennyire fülünk kivehette, / Sírás nem, csak sóhaj
zsongott a légben / Az örök kín helye fölött remegve. A Babits-fordításban a „hangos” és
a „gyenge” szavak betoldása a szecessziós ornamentika jegyei. Weöres ezektől tartózkodik,
viszont nála a sóhaj „zsong”.
A IV. 28–30. sort Babits így adja vissza: Kín nélküli fájdalom, csendes óhaj / s bár
gyermek, asszony, férfi volt tömérdek, / e nagy tömegben semmi zokogó zaj. Weöres
magyarítása a következő: bánatban fogant ez, nem szenvedésben, / e tájnak hatalmas
tömeg a népe, / számtalan kisded, nő, férfi, sötétben. A dantei „duol senza martirí” (fizikai szenvedés nélkül való fájdalom) kifejezést [a Limbus ugyanis híján van az érzéki
(mármint: érzékszervi) fájdalomnak] Weöres a „bánatban fogant ez, nem szenvedésben”
sorral adja vissza, ami találó, lévén, hogy a bánat a lelki szenvedésből fogan. Radó Antal
élesen bírálja a babitsi „kín nélküli fájdalom” fordítást: „Csak egy szó a hiba itt is: »kín
nélküli fájdalom« (duol senza martirí), de ez a szó legott homályossá tesz egy igen fontos
passzust. Itt kín nélküli gyászról, szomorúságról van szó, nem kín nélküli fájdalomról,
a mit bajos is elképzelni.” Pedig a babitsi fájdalom kifejezés nem zárja ki a lelki fájdalmat.
A dantei duol, azaz dolore [fájdalom, gyötrelem, kín, bánat] kifejezésnek lehet fordítása

62

tiszatáj

a fájdalom, még ha itt valóban lelki fájdalomról, az isteni jelenlét hiányából fakadó örök
szenvedésről, tudatos gyötrődéséről van is szó; amit Weöres bánat szava – kétségtelen –
félreérthetetlenebbül visszaad.
A Színjáték „lebegőket” jellemző sorait (IV. 34–36.) Babits így tolmácsolja: semmi
vétek / nem volt szivükben; ámde, mert a vámon / nem mentek át, mely kapuja hitednek, (Ez a kapu: a keresztség). A vám laikus fogalma, mint keresztség, talán nem szerencsés; mindenesetre Weöres pontosabb: Nincs vétkük, mégis erényük hiába, / Kevés, mivel nem érintette őket / Keresztség, mely hitednek egyik szála.
Dante Vergiliushoz intézett kérdése a „lebegőkről” (IV. 49–51.) Babits Színjátékában
így alakul: „Ki tudhat-é innen valaki menni / akár maga, akár más érdemével?” / S ő, ki
előtt szavam rejtélye semmi, / felelt: … Weöres: „kiment-e innét valaki is önnön, / vagy
másnak erejéből, hogy belépjen / a mennybe?” Burkolt szómat értve rögtön, / felelt: …
Babits a terzina utolsó sorának: ’ntese il mio parlar coverto – kifejezését (parlar coverto –
mi annyit tesz mint: leplezett beszéd) a sokkal fátyolozottabb, költőibb, mélyebb érzést
sugalló – … S ő, ki előtt szavam rejtélye semmi – sorral adja vissza. Azontúl, Babits fordításából hiányzik a che poi fosse beato rész is. Weöres pontosabb. Mindkét észrevétel tekintetében jobban ragaszkodik a dantei szöveghez.
Vergilius válasza (IV. 52, 55.) Babits fordításában: Hogy idejöttem, nem sok évvel /
utóbb láttam leszállni egy Erőst […] / Kivitte Évát s Ádámot, az őst. És Weöresében: Mikor itt még nem régen éltem, / láttam, Valaki jő, nagy a hatalma, […] / Az ős-szülőnek
árnyát kiragadta. Weöres nem régen éltem (mármint nem régóta) megoldásánál, Babits
világosabb az első sorban. Az eredeti possente – mármint Krisztus (a Pokolban a nagyméltóságú személyek – Krisztus és a Szűz – nevét tiszteletből nem ejtik ki) – szavát Babits
Erősnek fordítja, míg Weöres Valakinek. Az eredeti hímnemű, egyes számú primo parente-jét, (tehát csak Ádámot érti alatta) Weöres ős-szülő-nek, de Babits Évát és Ádámotnak írja.
A kastély allegorikus képét leíró rész kezdő sorai (IV. 106–107.) Babitsnál: Ős kastély
felé ért a kis sereg most, / Mely hétszer van kerítve, mint a börtön. Radó szigorúan bírálja Babits e sorait: „Nem tudom, miért volna a börtön hétszer kerítve? Ez a hasonlat
csak Babitsé, nem Dante-é.” Babits valóban betoldással él, ám a mint a börtön nem a hétszer-re, hanem a kerítvé-re vonatkozik (tehát, hogy a kastély kerítve van, mint egy börtön;
mindegy hányszor). S az nem tagadható, hogy a börtön el van kerítve… Nem is az a probléma, hogy a börtön el van-e kerítve, vagy sem, hanem, hogy a hasonlat – a börtönként elkerített kastély – megállja-e a helyét, amennyiben a kastély a filozófia, a falak a szabad
művészetek, vagy az erények szimbólumai. Válaszunk így is igenlő. Mindösszesen az elkerítés mikéntjéről van szó! A fallal való elkerítés fogalmának egyetlen attribútuma (pl.:
erős stb.) elegendő a hasonlat jogosultságához.
A IV. 112–114. sora Babitsnál: Itt megakadt szemem nagy férfiúkon / s nőkön, kiknek
gyér szavuk zengve szólott, / s lassú szemük elcsüggött mély borúkon. Weöresnél: Ünnepi, komoly pillantású szemmel / méltóságos nemes lelkek fogadtak, / ritkán szóltak,
s megfontolt értelemmel. Babits itt is a kor esztétikájával magyarít, a Nyugat stílusában.
Az egyszerű olaszt nem adja vissza, dekadens. A parlavan rado, con voci soavi sor Weöresnél pontos: ritkán szóltak, s megfontolt értelemmel. Babitsnál ugyanez: gyér szavuk
zengve szólott. A „gyér” jelző ritkább, különösen a gyér szavak összetétel rendkívüliséget

2006. augusztus

63

sugalló szókapcsolat. A con voci soavi-t (lágy hangon szóltak) egyikük sem adja vissza. Az
occhi tardi e gravi (lassú illetve komoly) kifejezésből is Weöres csak az utóbbit, Babits
pedig csak az előbbit adja vissza (harmadik sorban). Weöres a lassú helyett ünnepit ír,
Babits dekadens ízű (lassú szemük elcsüggöt mély borúkon).
Babits az V. énekben pontosan megtartja az ének sorainak 142-es számát, Weöres 152re emeli, pedig a 142-es számnak szakrális jelentősége van. a számjegyek összege 7-et ad
ki, tehát a bűn egyetemességét („universitas peccati”) jelenti 19 . Francesca és Paolo epizódja az ének súlypontját alkotja. Két sorral több, mint az ének fele (70–142.), s a rá ütő
sor nélkül pontosan 23 terzina: ami a számszimbolika nyelvén: 2+3=5; az érzékek és
a bűn száma. A Purgatorio XXX. (=3×10) énekében találkozik Dante újra Beatricével,
s e XXX. ének 39. sorában említi először régi szerelmének nagy hatalmát („d’antica amor
sentì la gran potenza”), majd pontosan kilenc sorral alább, a 48.-ban vergiliusi reminiszcenciával megismétli ugyanezt: „conosco i segni de l’antica fiamma” (felismerem a régi
láng jeleit). A három és a kilenc úgy indázzák körül Beatrice alakját, mint a gótikus kőrózsák és szalagok a katedrálisok festett üvegablakait. 20 Vegyünk egy, a mű egészét
tekintő vizsgálatot: „[…] az összes sorok száma 14 233. Az ily módon számolt centrum […]
a XVII. ének 124. sora. Ebben […] a háromarcú Rossz tűnik fel Vergilius
interpretálásában, aki itt mintegy összefoglalja mindannak végső szintézisét, amit eddig
láttak.” 21 A példákból kitűnik, hogy a mű részeinek elhelyezése pontos matematikai
rendben történik. A különös jelentéssel bíró részek kiemelt helyet töltenek be. Ilyen
feszesen szervezett struktúra egyensúlya érzékeny olyan, a fordítás során bekövetkező
változásokra, mint például a sorok számának megváltoztatása.
A Minost leíró részt (V. 13–15.) Babitsnál így találjuk: Mindig előtte népet látni tarkát
/ s mind hozzá sorban ítéletre tart, / szól, hall, aztán útra készíti sarkát. Weöres így fordít: Előtte mindig mérhetetlen falka / szorong, sorjában ítéletre lesve: / vallomás, válasz, zuhanás alantra. Az eredetinek a bűnösök vallomását, a gyors bíráskodást és ítélet
végrehajtást leíró rész kurta szavait a fordítások is híven visszaadják. A V. 21. sort Babits
így fordítja: És szólt vezérem, ki sohase retten: / „Mit zúgsz?… A ki sohase retten betoldás. Vergiliusnak Minoshoz intézett kérdése (perché pur gride?) Babitsnál: mit zúgsz?,
Weöresnél még megvetőbb: mit ordítozol?.
Az V. 28–30. sorok szépsége a magyarításban sem marad el az eredetitől. Weöres:
Hova értem a fény néma e térben, / de bőg a lég, mint viharban a tenger / ha két ellenszél csatázik az éjben. Babits: Most minden fénytől néma helyhez értem, / mely, mint
a tenger a viharba’, zúgott, / mint tenger, zúgott, ellenséges szélben. A különleges szinesztézia az eredetiben is szerepel. Weöres virtuózan, szinte szóról-szóra tolmácsolja, csak
a terzina utolsó sorának legvége (az éjben) betoldás. Babits nemcsak, hogy tökéletesen
visszaadja, de ördögien, – a visszatérő képpel – ritmust is ad a gondolatnak.
A húsban vétkezők leírásának sorait (V. 33–35) Babitsnál így olvashatjuk: Mihelyt
a csapatjuk az űrhöz közelgett, / vad jajgatásba tört ki s káromolva / Istennek örök erejét,
kesergett. Weöres pedig erre váltja: Közelednek az orkánban pörögve, / hangzik sikoltá19
20
21

Ibidem Bán Imre, p.: 118.
Ibidem p.: 130.
Pál József: „Silány időből az örökké valóba” – Az Isteni Színjáték nyelvi és tipológiai szimbolizmusa, Ikonológia és Műértelmezés 6., JATEPress, Szeged, 1997., p.: 97.

64

tiszatáj

suk, keserves ének, / Isten öklét káromolják örökre. Babits a ruina szót űrnek fordítja,
Weöres egészen elhagyja. Babits a vad jajgatás kifejezésével az egész második sort kiváltja (pedig: sikoly, sírás, panasz is szerepel). A virtú divina-t (isteni hatalom) Babits Isten örök erejének, Weöres isten öklének fordítja, ami kifejező az isteni igazság ítélő voltának jelölésére.
Az V. 37–39. sor Babits olvasatában: Megtudtam, hogy olyanra háramolna / e büntetés, ki vétkezik a húsban / és kéjt keres, bár abból kára volna. Weöresében pedig: És
hallottam okát e gyötretésnek: / a hús bűnöseit tiporja, hágja, / mert értelmük szolgált
a szenvedélynek. (A terzina jelentése: megértettem, hogy ily gyötrelemre ítéltettek a testben vétkezők, akik az értelmet alárendelik a szenvedélynek.) Az eredeti tormento kifejezését Weöres gyötrelem szava jobban visszaadja. Az utolsó sort illetően Weöres még hívebb,
ám Babits egészen átírja.
Az ötödik ének 44–45. sorának jelentése: soha nem vigasztalja őket nemhogy a nyugalom, de még a csekélyebb gyötrelem reménye sem. Babits így fordítja: s mind tudja jól,
hogy többé – nem nyugalmat, / de még csak egy kis enyhülést sem ér meg. Weöres is
– „pontatlansága” és különösebb szóhasználata (bódulatban) mellett – jól adja vissza: reményük semmiben sincs soha többet, / se nyugvásban, se csöppnyi bódulatban.
Az V. 46–49. sor jelentése: és miként a darvak mennek, panaszdalukat énekelve, hoszszú sort alkotva önmagukból a légben, úgy láttam közeledni elnyújtott jajgatással a mondott szélvihartól hordott árnyakat. Weöres: Mint síró darvak légben menetelnek / hosszú
gyöngysorrá fűződve magasban: / láttam közeledni megannyi lelket / a tomboló, tajtékzó kárhozatban… Babits: S mint búsan szólva szállnak őszi darvak / légben magukból
hosszú sort kötözvén: / úgy sírtak itt ez árnyak únt siralmat, / a mondott forgatagban
szállva görbén… Babitsnál az őszi, az únt díszítő, betoldott jelzők. A második sor megoldása (magukból sort kötözvén) viszont telitalálat Weöres – egyébként szép – megoldása
mellett (gyöngysorrá fűződve). A görbén szintén korstílust tükröző, – különös szókapcsolatot kereső – betoldás. Weöres a cantando lor lai-t, sajnos, elhagyja, de elejti a traendo
guai-t is, amit különösen fájlalunk, hiszen az egész hasonlat alapja: az árnyak nyögése
olyan, mint a darvak éneke. Utolsó sora pedig (tomboló, tajtékzó kárhozat) „sok” a briga
(bufera, förgeteg) egyetlen szava helyett.
Az V. 55–57. tercina jelentése: a bujaság vétke úgy megrontotta, hogy törvényben engedte meg: szabad, ami tetszik; így akarta magáról a gáncsot elhárítani. A szép hűtlenek
itt igazi „táncba” kezdenek. Babits: Míg élt a bujaságnak járta táncát, / s ezért rendelte:
»illik, ami ízlik«, hogy életének kisebbítse gáncsát. Weöres: Hogy kéjelgés bűne lelkét
megölte, / Törvénybe rótta: illik, ami ízlik – / Azt hitte, szégyenét így eltörölte…
Az V. ének híres Ámor-terzinái (V. 100–108.), Weöresnél így hangzanak: Szerelem,
nemes szívnek elrablója / megfogta őt, szép testemért gyötörte, / amit elvettek, most is
fáj a módja. / Szerelem, szeretett szerettetője, / szépségével ragadott iramába, / mint
látod, most se fogytam ki belőle. / Szerelem vitt minket közös halálba, / de Káin gödre
vár a gyilkosunkra! – / e szókat hallám röpülni homályba. Az első sor nem fejezi ki azt,
hogy a nemes szív gyorsan szerelemre lobban („ratto s’apprende”); a megfogta és gyötörte pleonazmus, Danténál csak prese (megragadta). A második tercina cappelanusi sora
értelmileg szinte telitalálat, de a kifejezés erősen „összepréselt”. A „Káin gödre” viszont
némileg populáris. (Dante nyílván előre megtervezte a Poklot, s már a II. körben tudta,

2006. augusztus

65

hogy a IX. kör egyik részének az igen találó Caina lesz a neve!) 22 Az eredeti szöveg nem
tartalmaz oly szót, amely a „homályba” kifejezést indokolná. A második terzina utolsó két
sorát (értelme: engem is oly erővel ragadott meg ennek szépsége iránt, hogy, amint látod,
még most sem hagy el) különösen jónak érezzük. Babits fordítása így hangzik: Szerelem,
gyenge szívnek könnyű méreg, / társamat vágyra bujtá testemért, mely / oly csúf halált
halt rágondolni félek. / Szerelem, szeretettnek szörnyű métely / szívemet is nyilával úgy
találta, / hogy látod, itt se hágy keserve még el. / Szerelem vitt kettőnket egy halálba. /
ki vérünk ontá, azt Kaina várja.” / a gyászos pár ily szavakat kiálta.
A 100. sor annyit tesz: A szerelem, mely a nemes szívben gyorsan lángra kap. Ettől
igen távol esik Babits sora: Szerelem, gyenge szívnek könnyű méreg. A 103. sor (A szerelem, mely a szeretett lénynek nem engedi el a viszontszerelmet) Babitsnál a szerelem, szeretettnek szörnyű métely sorra változik. A 100. és 101. sorban el van ejtve az a dantei kép,
hogy Francescát megfosztják szép testétől (della bella persona), Babits azt mondja: …testemért, mely oly csúf halált halt. A „módja még ma is bánt” (e il modo ancor m’offende )
szintén el van ejtve, Babits azt mondja helyette, hogy: rágondolni félek.
A „szívedet mi vájja?” (111. sor), mely különös tolmácsolása Dante egyszerű szavainak:
„che pense?” („mire gondolsz?”), Weöresnél is töltöttebb: Szívednek mi gondja? A 117–
120. sor értelme: De mondd, az édes sóhajok idején mi által s hogyan engedte meg a szerelem, hogy fölismerjétek egymás kétes vágyait? Babits fordítása („…hogyan lett megismerni bátorítód, minő az édes vágy, a kétes mámor?”), ha nem is szószerinti, de közli
az eredetinek tartalmát. E megállapítás Weöresre is áll (Míly jellel engedte Ámor, hogy
burkolt vágyatok világra kélhet?). A 125. sorbeli „dőre vágyunk csiráját” (radice del
nostro amor) babitsi megoldása mellet Weöres megőrzi az eredetinek egyszerűbb kifejezését az amor szó tekintetében (…mint kezdődött kettőnk szerelme), viszont a prima
radice-t ő nem adja vissza, míg Babits ragaszkodik a képes beszéd visszaadásához.
Radó Antal kritikája szerint egy „jelentősebb észrevétel” tehető a 127–129. terzina Babits-fordítása ellen, hol „főképp az a baj”, hogy a harmadik sor: „soli eravamo e senza
alcun sospetto” „alig van visszaadva.”. Így ír: „Az, hogy »magunk valánk, gyanútlanul«
[R. A. fordítása – Sz. I. G,] nem oly lényegtelen, hogy el volna hagyható vagy meg volna
másítható…”. Aztán kijelenti, – az egyébként saját maga által adott fordítással összevetve
– hogy Babitsnál a „magunk valánk” „egészen megmaradt”(!). Majd folytatja: „… a »gyanútlanul« pedig (t. i. nem gyanítva, hogy a férj rájuk törhet) igen bágyadtan van visszaadva e szavakkal: »nem gondolva semmi rosszra«”. Hogy az eredeti „alig van visszaadva”,
talán szigorú kijelentés. A „gyanútlanul” pedig nem annyira arra vonatkozik, hogy „a férj
rájuk törhet”, mint inkább, hogy a rejtett szerelem bennük is lángra lobban. (Dante összes
műveiben [Magyar Helikon, 1962.] már nem a Radó által idézett: nem gondolva semmi
rosszra sor szerepel, hanem a: …nem is gondolva rosszra.) Radó egyéb észrevételeket is
tesz a Francesca epizóddal kapcsolatban: „A 132. sorban a solo un punto fordítása: »főleg
egy pont«; a »főleg« lapos is, hűtlen is, mert a solo »csakis«-t jelent.” Helyet adunk Radó
észrevételeink a tekintetben, hogy a csakis pontosabb a főként-nél, de ez „csakis” egy árnyalat, és akkora különbség nincs, hogy Babits megoldását „lapos”-nak mondjuk. Egyébként Weöres is ezt a szót használja: …főként egy pont az erőnket legyőzte.

22

Bán Imre: Dante tanulmányok

66

tiszatáj

A 133–134 sorok: „Szent mosolyáról olvasván a vágynak, mely csak egy csókra
szomjazik bolondul?” Az eredeti értelme: „mikor olvastuk, hogy azt az áhított mosolygást,
hogyan csókolta meg a szerelmes” .Babits itt mást mond, mint Dante, a második sort pedig elhagyja.
Bán Imre tanulmányában így ír: „Babits Mihály fordítása művészien lendületes és igen
költői, a három Ámor terzinát viszont jóvátehetetlenül elrontja, bármily nehezünkre esik
ezt kimondani. Nemcsak romantikus, hanem dekadensen szecessziós is […].” 23
A Babits-fordítás „hűtlenségének”, „dekadens” jellegének bírálatában a Pokol V. énekére szoktak hivatkozni. De mint Sárközy rámutat, nem véletlenül ez az ének szerepelt az
1912-es bemutatkozó tanulmány első illusztrációjaként. „Azaz részét képezte a babitsi
„provokációnak”, annak, hogy felhívja az irodalomkedvelők figyelmét az új fordítás másságára, újdonságára, „különös jellegére.” 24 Ez az eljárás azonban messze nem
jellemző a Színjáték-fordítás egészére. Azt hisszük, hogy a Babits-fordítást éppen azok a
bizonyos „szeplők” teszik számunkra oly kedvessé. Egyetértünk Sárközyvel abban,
hogy Babits Dantéja „nem dekadens és szecessziós jegyei ellenére, hanem éppen ezek
miatt számít a magyar századelő egyik legértékesebb költői szövegének.”
Mint azt már többen kifejtették, a Babits-féle átültetés „szubjektivitásának” kulcsa
a Színjáték lírai alkotásként való felfogásában rejlik, s mint ilyen, megfelel a legmodernebb
korabeli költői szemléletnek. A Weöres-féle fordítást – bár születése a „szeplők” eltüntetésének koncepciójából fakadt – nem a babitsi fordítás korrekciójaként kell számba vennünk, hanem inkább – értékeikből fakadóan – a két mű szuverén egymás mellett éléséről
beszélhetünk.
Mi sem mondhatunk ellent Croce szellemes mondásának: „ A fordítások olyanok, mint
a nők, vannak közöttük csúnyácskák, melyek hűségesek, és vannak közöttük hűtlenek, de
gyönyörűek.”
A fordítás-művészet lényege a hűség, az eredeti megragadása. De vajon a többi művészeteknek nem ugyanez-e a célja? A művész érvénye korízléstől, művészeti irányzattól
független. Nem gondolom, hogy a középkor szülöttét, a humanizmus előfutárát csak az ő
saját nyelvén lehet tolmácsolni. Ami Dante művét örökérvényűvé tette, az nem kor-függő,
hanem az az örök emberi szép, amitől – Francesca szavaira – Dantét „ájulás igázza”, ami
századokon keresztül meghatotta az embereket. Ez az, amit Babitsnak tolmácsolnia sikerült.
Babits „nője” – úgy gondolom – gyönyörűbb. Ám erre Weöres, ha szóra méltatna, azt
felelné: „Mit bánom én, hogy érdemes, vagy céltalan a dolgom? Patak vagyok: kérdjem-e,
hogy habomat hova hordom.”

23
24

Bán Imre: Dante tanulmányok
Sárközy Péter: Babits Mihály Dante-fordításának korszerűsége, Helikon, 2000., p.: 421.

2006. augusztus

67

SZÉNÁSI FERENC

Egy befogadásmodell,
avagy Eugenio Montale és a magyar líra
A XX. századi olasz költészet magyarországi recepciójában mindmáig feltűnő aránytalanságok mutatkoznak. Ez a jelenség a világlíra egyidejű befogadásakor még természetesnek
tekinthető, hiszen a kortárs versek lefordításánál túlzott szerepet kap a véletlen költői találkozás és a fordítói-szerkesztői ízlés, a kritikai megítélésnél hiányzik a biztonságot adó
távlat, az olvasó pedig (de sokszor a recenzens is) egy ekképp kapott előszűrés után, az
első fordításokból ítél. Ha azonban az efféle aránytalanság a klasszikussá vált szerzők halála után sok-sok évtizeddel, a világirodalmi kánon letisztultával is fennmarad, az azt jelenti, hogy a befogadó nemzet nem végezte el a kellő korrekciót, vagy befogadó készsége
módosítja, árnyalja az átadó irodalom megszilárdult értékrendjét. Nézzük hát, hogy van ez
a legjelentősebb modern olasz költők esetében.
A mai olasz kritikai irodalom egyöntetűen a XX. század klasszikusának tekinti a már
évtizedek távlatából megítélhető Umberto Sabát, Giuseppe Ungarettit és Eugenio Montalét, mindinkább mögéjük sorolja az ugyanilyen távlatból fölmérhető Salvatore Quasimodót, és mind nagyobbra értékeli a pályája döntő szakaszában már velük kortárs, ám egészen a közelmúltig élő és alkotó Mario Luzit. A magyarországi recepció tárgyszerű adatai
azonnal fölfedik az eltéréseket. Luzinak nagyon kevés versét fordították le magyarra,
önálló kötete nincs, a hazai kritika egy-egy rövid híradástól eltekintve tudomást sem vett
róla. Másik négy társának szép számmal jelentek meg magyarra fordított versei, folyóiratok és antológiák egyaránt befogadták őket, mindegyiküknek van önálló magyar kötete,
Quasimodónak kettő is. A kritika azonban már különbözőképpen bánt velük: Sabával alig
foglalkozott, Ungarettiről – egyik fordítójának, Rónay Györgynek köszönhetően – valamivel többször megemlékezett, Quasimodónak már kötetét is méltatta, s Montaléra figyelt
oda leginkább, az ő fogadtatásáról – igaz, olasz nyelvű hazai szakfolyóiratban – már
összegyűjtött bibliográfia is számot adhatott. Ha a tárgyszerű mennyiségi mutatókhoz
a tapasztalat kevésbé mérhető adatait is hozzátesszük, kellő megalapozottsággal állíthatjuk,
hogy a hazai köztudatban az öt olasz poéta közül Quasimodo a legismertebb, fordításkötetével Montale aratta a legnagyobb sikert, Ungaretti megrekedt egy szűk szakmai elit emlékezetében, Saba ott is alig él, Luzit pedig csak az italianisták ismerik. Mindezek alapján
végleges befogadásról, állandósult jelenlétről az öt legjelentősebb múlt századi olasz költőt
tekintve csak két esetben beszélhetünk, kánon és tükörképe pedig csak egyetlen ponton
egyezik. Saba, Ungaretti és Luzi az itáliai megítéléshez képest kevésbé, Quasimodo ahhoz
képest hangsúlyosabban került be a magyar irodalmi köztudatba, egyedül Montale fogadtatása jelez teljes egybeesést.

68

tiszatáj

Mivel az irodalmi sikerben irodalomszociológiai tényezők is mindig jelentős szerepet
játszanak, az aránytalanság okait föltárva vegyük sorra ezeket előbb. Luzi esete szokványos. Nagy elődökkel alkotott egy időben, odahazai elismertsége is csak fokozatosan nőtt,
s ha mégoly jelentős költők ültették is át magyarra egy-egy versét, szórványos megjelenésével és méltató kritika híján nem ébresztett nálunk kellő érdeklődést. Saba jobbkor és
jobb esélyekkel érkezett el hozzánk. 1958-ban az akkor közvéleményformáló Nagyvilág
már hírneves, nemrég elhunyt költőként mutathatta be, 1963-ban pedig egy másik nagy
hatású műhely, az Európa kiadó jelentette meg fordításkötetét. Őt a kritika némasága
hagyta feledésbe merülni, nem utolsó sorban azért, mert hiányzott mellőle egy olyan jelentős költő-fordító, aki – mint ilyenkor lenni szokott – rendszeres megszólalásával a kritikus szerepét is magára vállalta volna. Ungaretti a Sabáénál is jobb esélyekkel indult el
a sikeres befogadás útján. Költészetének korszakos jelentősége már bemutatásakor is ismert
volt, fontos verseinek könnyen átérezhető költőisége és csalókán egyszerű formája erősen
vonzotta a fordítókat, s Rónay György személyében neves megszólaltatója és egyben népszerűsítője is akadt. Az Európa kiadónál tervezett magyar fordításkötete akár a Montalekötet sikerét is megismételhette volna. A kiadás azonban elmaradt, űrt hagyott maga után,
s az 1993-as, megkésett és kis kiadónál megjelent, nem kellő műgonddal elkészített magyar nyelvű gyűjtemény nem pótolhatta a mulasztást. Quasimodót nemcsak elkötelezett
fordítója, Képes Géza népszerűsítette nálunk írásaival, hanem váratlan Nobel-díja és magyarországi útja is. Utóbb a hazájából kiinduló egyéni és intézményes népszerűsítő programok is utat találtak hozzánk. Ma már a róla elnevezett, évenkénti balatonfüredi költőverseny is folyamatosan ébren tartja emlékét. Montale sikeres befogadásának minden
külső körülmény kedvezett. Őt is az 1958-as Nagyvilág-szám mutatta be, s neki is az Európa kiadónál jelent meg kötete, de már kivételes fordítói találkozások eredményeként:
Kálnoky László és Lator László ihletett belső azonosulása és érett költői technikája az eredetihez méltó magyar változatot teremtett.
A sikeres befogadás másik, sajátabban irodalmi feltétele köztudottan a rokon hagyományban rejlik. E téren az öt költő közül hátrányban egyik sem volt. Saba áttételek nélküli, közvetlen versbeszéde egyetemes természetű, mindenütt könnyen befogadható,
a többiek analógián alapuló modernitása pedig a XX. századi magyar költészet irányaival
párhuzamos. Személyes sajátosságaival mégis épp a külső szempontokból is legközelebb
jutó Montale kelthette a legszorosabb közelség érzését. E dolgozat a továbbiakban e sajátosságokkal kíván foglalkozni, ezek rokon magyar vonásait igyekszik irodalomtörténeti,
komparatisztikai vizsgálódással kimutatni, s ezáltal Montale sikeres befogadásának – s rajta
keresztül bármely nagy költészet sikeres befogadásának – immanensen irodalmi okait
próbálja feltárni.
Az olyan költészet, amely – mint Montaléé is – a lét alapkérdéseit feszegeti, tematikájával eleve könnyen utat találhat bármely nemzet bármely anyanyelvű olvasójához. Ám
a Nagyvilág folyóirat, a Modern olasz költők antológiája és A magnólia árnya című önálló
kötet 1956 utáni magyar olvasója nemcsak „az élet fájdalmát” érezhette át együtt Montaléval, hanem Montale 20-as évekbeli passzív ellenállásának ars poeticáját is: „Ne kérdd
a szót, […] / Ne kérdd a bűvigét, mely világok kulcsa tán, / […] / Mondani néked azt tudjuk
csupán, / ami nem vagyunk, s amit nem kivánunk” (Kálnoky László fordítása). Elvben kisebb-nagyobb akadályt jelenthetett volna e líra sajátos formavilága, felszínén a századelő

2006. augusztus

69

olasz verstechnikájára jellemző, váratlan szabálytalanságokkal és a már-már megkomponált zenei hangzással, mélyén pedig a mellérendelő analógiák nehezen megfejthető képrendszerével. Ám a versek keletkezése és magyarra ültetése között eltelt idő itt a befogadás javára vált: távolságérzés helyett különleges szinkront eredményezett. Montale újításai és egyéni vonásai ekkor már kifejezetten rokon hangzásúak lehettek a magyar olvasónak, mert időközben a magyar költészet jórészt hasonló formavilágot teremtett, felszíni és
mélyebb rétegeiben egyaránt.
A felszíntől a mélyebb rétegek felé haladva lássuk előbb a verselés rokon jelenségeit.
Montale, az úgynevezett „alkonyati költők”, valamint Umberto Saba és Dino Campana hasonló eljárásait követve a szabályos alakzatok alkalomszerű feloldásának olasz verstechnikáját alakította ki. A kötött szótagszámú verssorok klasszikus prozódiáját megtörte, nyújtott szótagszámú vagy épp szabad verssorokat ékelt közébük, a strófák rímképletét tetszés
szerint váltogatta, válaszrím nélküli sorokat hagyott bennük, alig egybecsengő asszonáncokat és disszonánsan záruló hipermetrikus (hozzátoldott szótagú) rímeket használt,
másfelől viszont az erős egybehangzást olyan helyeken is alkalmazta – sor közben, távoli
vagy eltérő hosszúságú sorok végén –, ahol jelenléte éppen az alakzatok oldásának ellenében hatott.
Az élményszerű illusztráció kedvéért álljon itt mindenekelőtt egy teljes vers, kétnyelvű
változatban:
L’estate
1

L’ombra crociata del gheppio pare ignota
ai giovinetti arbusti quando rade fugace.
E la nube che vede? Ha tante facce
la polla schiusa.

5

Forse nel guizzo argenteo della trota
controcorrente
torni anche tu al mio piede fanciulla morta
Aretusa.

10

Ecco l’òmero acceso, la pepita
travolta al sole,
la cavolaia folle, il filo teso
del ragno su la spuma che ribolle –
e qualcosa che va e tropp’altro che
non passerà la cruna…

15

Occorrono troppe vite per farne una.
A nyár

1

Nem tudja a cserje, hogy épp fölötte húz a
vörös vércse árnyék-keresztje. S a felleg
mit lát? A forrás száz arcot lebegtet,
amíg habot hány.

70

tiszatáj
5

10

Talán, ha a pisztráng, árral szemben úszva,
élő ezüstként
csillámlik, visszatérsz a lábam elé, Arethusa,
te halott lány.
Íme a lángpiros váll, az aranyrög,
mit föld vetett ki,
a pezsgő habok fölött ott a balga
káposztalepke, s szálát pók ereszti –
s van, ami átmegy, s van sok más, ami
nem megy a tű fokán át…

15

Sok élet adja meg egy élet árát.
(Kálnoky László fordítása)

Az olasz vers szabálytalan szótagszámú és prozódiájú sorral indul, s ilyennel találkozunk a rákövetkező 2.-ban, majd pedig a 7.-ben is. A 9.-ben és a 13.-ban a szótagszám már
pontos, a ritmus azonban nehézkes. A nagyobb részt szabályos és melodikus sorok (3., 11.,
12. = endecasillabo; 4., 6., 8., 10. = quinario; 14. = settenario) mégis a klasszikus olasz
versmértéket teszik uralkodóvá, érvényét mintegy kiterjesztik az egész versre is, olyanynyira, hogy az arányos hangsúly- és ütemelosztású záró sorban már nem is érzékeljük,
vagy legalábbis nem érezzük idegennek a két többlet szótagot. A kötött–kötetlen forma
játéka az enjambement-okkal és a rendszertelen rímeléssel tovább erősödik. A tizenöt
verssort nem kevesebb mint hat áthajlás tereli a prózanyelv felé; jelző és jelzett szó (7–8,
9–10), állítmány és határozó (6–7), tárgy és alany (3–4), birtok és birtokos (11–12), sőt
kötőszó és tagadószó (13–14) válik külön sorba, s készteti ezáltal az olvasót ritmikailag tagolatlanabb olvasásra. A rímek pedig hol távolról csengenek össze, akkor, amikor már el is
felejtettük a hívószót (1–5–7, 4–8), hol gyönge asszonáncként visszhangzanak (10–12), viszont épp ezért szólalnak meg különös erővel, ha éppenséggel szomszédos sorokat kötnek
össze (2–3, 14–15). Kivételesen hatásos, poénteremtő erejű a vers végi rímpár, amely
nemcsak azért hat váratlanul, mert szünettel elválasztott sorokat, versszakzárást és versszaknyitást von egybe, hanem azért is, mert a rímválasz jóval hosszabb sor végén csap rá
a rímhívóra.
Amikor a magyar versolvasók a példásan hű fordításnak köszönhetően e formajegyekkel csaknem maradéktalanul szembesülhettek, azaz pontosan érzékelhették a szabályos
metrum egyidejű jelenlétét és oldódását, tapasztalhatták a gyakori enjambement-ok beszélt nyelvi hatását (még az ami – nem megfelelést is!), kihallhatták a távoli egybehangzások névelővel is fellazított asszonánc-sorát (húz a – úszva – Arethusa), s hangsúlyosan,
váratlan poén-rímmel kiemelve kaphatták meg a zárósor gnómaszerű igazságát, már az
otthonosság érzésével fogadhatták mindezen újításokat, mert fülükben ott csenghettek
a magyar költészet ekkorra már kialakult, hasonló technikáinak példái. Fölidéződhetett
bennük Kosztolányi, aki bőséggel áradó rímeit már oldott metrumú és eltérő hosszúságú
sorok végén is elhelyezte:

2006. augusztus

71
Többé soha
nem gyúl ki halvány-furcsa mosolya.
(Halotti beszéd)

Sóhajtva néz a földre le.
Szeme sós könnyel van tele.
Batyuja sincs. Nincs más vele,
csak élete.
(Negyven pillanatkép – 14)

Megjelenhetett emlékezetükben Szabó Lőrinc, aki éppúgy a szabálytalanságokig oldotta fel az uralkodó magyar sorfajtát, az endecasillabo fordítására is használt jambust,
elhagyta vagy megfordította lejtését, töredék- és csonka sorokat épített strófáiba, kötőszókkal és névelőkkel rímelt:
Megtérést kívánok magamnak és
mindenkinek
Óh, ha lohasztaná a szenvedés
szomorú
testemben a lobos életet!
[…]
ölelni, amit szétszakitottam,
s becsukni, amit kinyitottam,
(Tűzbe és fegyverbe)

És eszükbe juthatott a későbbi Illyés Gyula, aki rendszertelenül, hol távolról, hol váratlan közelből, ugyancsak poénszerűen csendítette egybe már-már értekező próza jellegű,
hosszabb-rövidebb sorainak rímeit:
Üdvözlet, s hála hát
a törvény- és a fény-hozóknak,
kik – hol máglyán, hol gúnykacajon át –
– s elbukva is! – előretörnek
tán nem is tudva hova s mért.

*
Így mondjunk hálát Tersánszky Jenőnek,
mi, akik látjuk, hova ért.
Az igazért.
(Óda a törvényhozóhoz)

A vers ritmusától a hangzás zeneisége felé továbblépve azt kell látnunk, hogy Montalénál a hanghatások nemcsak az alliteráció, a rím, a szójáték, a hangszimbolika jelenségében érvényesülnek, hanem bonyolult zenei kompozíciókban is. Sokszor hosszú sorokon át

72

tiszatáj

ismétlődnek egy-egy versben az azonos vagy hasonló hangzású szóelemek, s különféle elrendeződésben, szó eleji és szó belseji pozícióban hosszú interasszonánc láncot alkotnak:
Aggotti, e già La barca si sbiLancia
e iL cristaLLo deLL’acque si smerigLia.
[…]
Ci chiuDONO d’atTORNO sciami e svoLi,
è L’aria un’aLa MORbida.
(Marezzo)

Az ugyancsak példaszerűen meghangszerelt magyar fordításban:
Kimered a vizet, biLLeg a bárka,
rezdüL a víz kristálya horzsoLódva.
[…]
Körénk ZÁRuLnak rajok, rebbenések,
Levegő puha SZÁRnya.
(Vízmélyi fénytörés – Lator László fordítása)

Nálunk a vers zeneiségére leginkább építő nyugatosok a rím, az alliteráció és a hangszimbolika eszközével éltek, s verstani szakirodalmunkban az „interasszonánc” terminus
sem használatos, ez a megkomponáltság mégsem lehetett idegen a magyar Montale-olvasónak, hiszen egy meglévő és erőteljesen érvényesülő jelenség újabb változata volt, no
meg a hazai hangzásverselők is jó néhányszor folytatták vagy készítették elő soraik belsejében a végkicsengést. Mint például Tóth Árpád is:
Mert csupa szívbe vert seb
Vérszínezi e verset,
Mint halvány őszi rózsa
Szirmát az őszi rozsda.
(Rímes, furcsa játék)

De az ismerősebb hangzásformák, a hangutánzó és a hangulatfestő szavak alkalmazása is igen gyakori a montalei lírában. Cigola, gorgoglia, sussurro, strozzato, stramazzato féle szavak garmadája idézi fel a csikorgás, bugyborgás, suttogás, elfojtás, földre zuhanás és egyéb akusztikai jelenségek világát; l-ek és i-k sokasága hívja elő azt a könnyedséget, amely a montalei ars poetica szerint leginkább ellenszegülhet „az élet fájdalmá”nak: libellula, ripullula, ponticello, lacciolo, pinnacoli, iridi, lievi, elisie sfere, arnesi lillipuziani és így tovább. Hangzó szinonimái ezek a kifejezések az ellenállás apró tárgyainak,
melyek – „az emlékezet pókhálószálán” – túlélnek minden pusztulást: a csiga „gyöngyházcsillámú nyomá”-nak, a széttiport üveg „kristályszemcséi”-nek, az elégett tuskó „arcszínező porá”-nak. Mert: „csak hamu alatt él tovább, ami történt, / s fennmaradás nincs,
csak az elmulásban” (Kálnoky László fordítása).

2006. augusztus

73

Költészeti örökségünkben bizony ott volt már Montale megismerésekor ez a tragédiával szembeszegülő könnyedség is, legemlékezetesebb példáit az ekkor már közismert és
közkedvelt Radnóti szolgáltatta:
A lepkét könnyü szél sodorja, száll.
Érik bennem, kering a halál.
(Előhang egy „monodrámához”)

S tudom már mit jelent ha
kezed hajadra lebben,
bokád kis billenését
is őrzöm már szivemben,
(Rejtettelek)

S míg táncra libegnek az erdőn,
toppantva, riadtszivü fészkek alatt,
lengő levelek szeme nézi merengőn
a tükörre csapó halakat.
(Álomi táj)

Montalénak azonban a nyelvezetnél is egyedibb vonása, s ezáltal befogadásának még
érzékenyebb pontja a sajátos képalkotás. Amellett, hogy ő a modern kor metafora alapú,
kombinatív képtechnikáját is bőséggel alkalmazta, kimunkált egy annál újabbat is. Az
olasz irodalomtörténet ezt kölcsön kifejezéssel, az Eliot-kritikából átvett „tárgyi megfelelő” fogalmával írja le. Ez a módszer is analógián alapszik, de nem formai, hanem aszszociatív hasonlóságon: valóságos tárgyak hozzájuk társított érzéseket jelenítenek meg.
Egy példa:
A fergeteg tördelte cserepek
csörgése-kopogása
a nem-hasadó tágas levegőben,
a háromhegyű kanadai nyárfa
hajladozása, remegése
a kertben minden széllökésre –
az életnek, mely gyámolítaná
a márvány fokait, mint a borostyán,
[…]
haragosan már habkő-ágyuk ellen
nem türemlő vizeknek jele nincs hát?
(Bellosguardói idők – Lator László fordítása)

E képalkotás kiinduló pontja a metaforák és a tárgyi megfelelők esetében is az érzékelt
valóság. „Én mindig az igaziból indulok ki, semmit sem tudok kitalálni.” – írja egy folyóiratcikkében a költészetről tudatosan is valló Montale. Egy irodalomtörténész barátjának
pedig, aki rendre vele hitelesíttette versmagyarázatait, a kihagyásos képek konkrét tár-

74

tiszatáj

gyait is megjelöli: A vámőrök házának szélkakasa azért füstös, mert „a háztetőn egy rozsdás kémény volt”, a Másik holdvarázs rejtélyes, ezüstös ujjak járta küszöbei pedig egyszerűen „a házak küszöbei”. És egy teljes kötet címe is arról vall, hogy Montale költői képzeletének megindulásához valóságmozzanatok, Alkalmak kellenek.
A Montalét kézbe kapó magyar olvasóközönség rég megtanulta már József Attilától,
hogy a líra logika, s hogy a kihagyásos és a komplex költői képeket hogyan lehet megfejteni. Bonyolult képi világukkal a Montale-versek aligha találhattak volna otthonosabb
befogadó közegre a mienknél. Magyar nyelvű megjelenésükkor azonban már az asszociációs, avagy tárgyias képalkotásmóddal is eleven hagyományba csöppentek bele. A fenti
kanadai nyárfák például mintha csak statikus testvérei volnának Nemes Nagy Ágnes zaklatott növendék fáinak:
A parkmezőben odatűzve
még lombtalan csemete-fák.
[…]
Mint kit a vihar szembe-kap,
oly csapzottak, oly borzasak,
széltépte, lázas hírnökök,
dadogják testbe-öltözött
híradásuk zilált szavát,
(Jegyzetek a félelemről)

De szoros rokonságot mutatnak Pilinszky János természeti tárgyaival is, és nemcsak
hangulatukban, hanem abban a tárgyközpontú poétikai elvben is, amely szerint – Pilinszkyt idézzük – „az irodalom […] a dolgok megszólítása”:
A hallgatózó kert alól
a fa az űrbe szimatol,
a csend törékeny és üres,
a rét határokat keres.
(Őszi vázlat)

A fák között, a fű tövében
árnyékok mérges füstje száll.
Konok, kegyetlen szenvedéllyel
gyilkol és gyújtogat a nyár.
(Kánikula)

Montale képi motívumvilága teljes egészében is Nemes Nagy- és Pilinszky-reminiszcenciákat ébreszthetett. Amiképp Montalénál szúró, vágó, hasadó képzetek sora idézi meg
a világ fájdalmasan megbomlott rendjét – életünk fala „hegyes üvegcseréppel van kirakva”, a lét moraja „szántja a talajt”, a kürtszót befogadó tenger „meghasad”, és így tovább –, akként a két magyar költőnél is sorakoznak a hasonló képek. Pilinszky „foszladó
világ”-ról és „jéghideg homokban” megbúvó „alvó szegek”-ről beszél, Nemes Nagy Ágnesnál „villám-szaggatta táj” áll előttünk, „rojtosodik már a szív”, a „tojáshéj-élet […] beroppan”, sőt, ő a költészetet önmagában is ilyesféle aktusnak látja: Rilke kifejezését sajátjá-

2006. augusztus

75

nak érezve megpróbál a verssel „áttépni” valamit a tudat és a lét határain túlról. S mindkettejüknél gyakori jelkép – avagy „tárgyi megfelelő” – a Montalénál is kulcsszerepet játszó tenger, folyó, víz, hal, csillag. „Szakítsd a horgonyt! Tépd magad!”, indul az életnek
Tengeren című versével (s már itt is a szakítás képzetével) a fiatal Nemes Nagy; „Csillaghálóban hányódunk / partravont halak”, összegzi létélményét az ugyancsak pályakezdő
Pilinszky.
Ám egymástól eltérő módon, külön-külön is kapcsolódnak a montalei versvilághoz,
s könnyítik meg ezzel annak befogadását is. Nemes Nagy Ágnes hangszimbolikájában ott
van a montaleival rokon könnyedség, akár önállóan, akár a tragikum ellenpontjaként:
És látja a fényben a lepkét,
– villó halak árnya – hogy illan,
s hogy borzol a délszaki napfény,
mint angolnákban a villany,
(Szerelmem, viziisten)

A cafatokban rothadó világból
az értelem mocsári fénye lángol,
a holttetem bomló fejére libben,
és megmutatja fogsorát mezítlen –
(Napló)

Pilinszky János pedig meghökkentően azonos létmetaforából bontja ki költészetét.
„Úgy éreztem, hogy üvegharang alatt élek” – foglalta képbe Montale azt a bezártságérzést,
amely a XX. századi világirodalom sokféleképpen megfogalmazott toposza, s amelyből
ő kezdettől fogva a „kivezető rést”, a menekülés utját fürkészte-kutatta, az induló Pilinszky
pedig Üzenet az üvegvárból címmel közölte második megjelent versét, hasonló jelképtartalommal:
Körülöttem hűvös, kék üvegfalat
kemény lapokból vont a végzetem,
[…]
a zárt üvegfal gátlón visszatart
– mint víztartó az úszkáló halat, –
Ez az akvárium-üvegvár tágul azután nála nemsoká tengerré, az összegzés kedvéért az
én-ből is egyetemes mi lesz, a szorító rabság pedig egyenesen fojtogatóvá válik: az üvegfalakat végzetes csillagháló váltja föl. Tenger, halak, éjszaka, csillagok: az emberiség legősibb metaforái. Velük egyszersmind – Beney Zsuzsa Pilinszky-tanulmányát idézve –
„a költészet forrásvidékén járunk”. S hozzátehetjük: azon a forrásvidéken, amely a Pilinszky
és Montale költészetével egyaránt rokonítható irányzat, a hermetizmus ars poeticája szerint a kortárs verseknek is kizárólagos forrása, minthogy a verset – vallja az olasz hermetizmus – a költő nem megalkotja, hanem egy titokzatos szférában készen találja. E költészettan leghíresebb előképében, Az elsüllyedt kikötőben Ungaretti ezt a szférát éppenséggel a tenger mélyére helyezi.

Örökség
SEBŐK FERENC

Nándorfehérvár, 1456
Idén július 22-én ünnepeljük a nándorfehérvári diadal 550. évfordulóját. A megemlékezés
egyben lehetőséget ad a magyar múlt e sorsdöntő eseményének újragondolására is, hiszen
a legutóbbi nagy kerek évforduló, 1956 óta a világ és a történettudomány is nagyot fordult,
illetve lépett előre. Újragondolást említettünk, és nem újraértékelést, hiszen a történészek
a nándorfehérvári győzelem valós jelentőségére már korán fölhívták a figyelmet. A kortárs
elbeszélő források szerzői is tökéletesen átérezték a diadal súlyát, és a későbbi korok történeti irodalma sem vonta kétségbe ezeket az értékeléseket. Rövid írásunkban inkább arra
teszünk kísérletet, hogy az eseményt beillesszük a történet folyamatába, aminek segítségével még inkább láthatóvá válik a győzelem valós történelmi súlya.
Nándorfehérvár, mai nevén Beograd, vagy magyarosan Belgrád már korábban is játszott szerepet a magyar történelemben. Az Árpád-korban Bolgárfehérvár néven volt ismeretes, a nándor a korabeli magyar nyelvben a bolgárt jelentette. Salamon király és a hercegek közötti meghasonlás éppen a Bolgárfehérvár 1071-es ostromakor szerzett hadizsákmány felosztásával volt kapcsolatos, amint arról a magyar krónika is megemlékezik. Történetünk szempontjából azonban Nándorfehérvár jelentősége akkor értékelődik föl, amikor a török 1391-ben Magyarország határaihoz érkezik. Ekkor Nándorfehérvár egy szomszédos királyság, Szerbia uralkodójának székhelye. Az ország élet-halál harcot vív a török
expanzióval, 2 évvel korábban, 1389. június 28-án, Szent Vid napján veszíti el Szerbia az
első rigómezei csatát (éppen ezért a szerb történelemben ez a nap olyan gyászos emlékezetű, mint a magyarban augusztus 29-e, a mohácsi vész napja). Zsigmond magyar király
1396-ban európai összefogással tesz kísérletet a török kiűzésére. A hadjárat Nikápolynál
teljes kudarccal végződik, ezért a királynak más eszközöket kell találnia az ország megvédelmezésére. A határ mentén kettős végvári vonal épül ki, amelynek első vonala az ország határai mentén, esetenként azon kívül is, második vonala pedig a határon belül 100–
150 km-es távolságban húzódik a Kárpátok déli nyúlványaitól egészen az Adriai-tengerig.
E kettős végvári hálózatnak az első vonalában helyezkedik el Nándorfehérvár, mégpedig
stratégiai fontosságú helyen: a Duna és a Száva összefolyásánál. Aki ezt a várat birtokában
tudhatja, lezárhatja a Balkánról a Kárpát-medencébe vivő szárazföldi és vízi utakat. Ebből
adódóan keresztény szempontból az erősség megtartása, török szempontból pedig elfoglalása létfontosságú.
Zsigmond király 1427-ben szerezte meg Nándorfehérvárat a szerb despotától, nem
ostrommal, hanem békés megegyezés keretében: a despota bőséges magyarországi birtokadományokban részesült szerbiai várai, közöttük Nándorfehérvár átadása fejében. Az
eseményhez kapcsolódik Zsigmond második törökellenes föllépésének kudarca is. Galambóc (Globovac) várát szerb kapitánya az előbb említett megegyezést figyelmen kívül

2006. augusztus

77

hagyva a töröknek adta át, mire Zsigmond 1428-ban ostrommal próbált érvényt szerezni
jogigényének. A próbálkozás azonban súlyos vereséggel végződött, a vár fölmentésére siető Murád szultán elől Zsigmond csapatai csak üggyel-bajjal tudtak visszavonulni a Duna
másik partjára. Érdekességként megemlíthetjük, hogy a visszavonulást hatékonyan fedezte a folyó másik partján épült Szentlászlóvárba települt magyar tüzérség, aminek ez az
első ismert taktikai sikere a magyar hadtörténetben.
Nándorfehérvár azonban 1427-ben magyar kézre került, és ettől fogva egészen 1521-es
elestéig rendületlenül állta a meg-megújuló török rohamokat, amelyek többnyire nem
nyílt ostrom formájában zajlottak le, hanem csellel, meglepetésszerűen próbálkoztak az
oszmánok a vár kézre kerítésével, nem riadva vissza az őrség pénzzel történő megvesztegetésétől sem.
Az első nagyobb ostromot II. Murád szultán kísérelte meg 1440-ben. Ennek az eseménynek a súlyát nem érzékelteti kellőképpen a magyar történetírás. Azt is mondhatjuk,
hogy az 1440-es ostromot a másik kettő, az 1456-os és az 1521-es ostrom jelentősége teljesen háttérbe szorította. Ehhez az is hozzájárult, hogy az előbbi eseményről meglehetősen
kevés ismeretünk van. Mindössze annyit tudunk, hogy a várat maga szultán vette ostrom
alá, a védelmet Thallóczy János vránai perjel irányította. A Thallóczy fivéreket még Zsigmond király alkalmazta pénzügyigazgatási és határvédelmi feladatok ellátásra. A Thallóczyak irányítása mellett a magyar határvédelem jól működött, Nándorfehévár alól is dolgavégezetlenül kellett elvonulnia a szultánnak, aki vár bevétele érdekében még a aknaásással is hiába próbálkozott.
Ugyanehhez az időhöz köthető Hunyadi János fölemelkedése. A Hunyad megyéből
származó fiatalember üstökösszerű pályafutása még Zsigmond király udvarában kezdődött, ahol apródként szolgált, majd különböző előkelőségek szolgálatában katonáskodott.
A török elleni küzdelemben is kitüntette, magát, ahol jól kamatoztatta hadi ismereteit,
amelyek egy részét Itáliában és Csehországban gyűjtötte. Habsburg Albert király (1437–
1439) uralkodása alatt Hunyadi megszerezte a szörényi báni méltóságot, ami az egyik
legfontosabb tisztség volt a határvédelemben. A következő év, amely mint láttuk Nándorfehérvár első ostromát is meghozta, Hunyadi számára újabb jelentős rangbeli emelkedéssel járt. A trónöröklés kapcsán kirobbant viszályban Hunyadi a későbbi I. Ulászló király
oldalára állt, és bátaszéki csatában az ellenpárt fölött aratott győzelme jutalmául az erdélyi vajdai méltóságot kapta régi fegyvertársával, Újlaki Miklóssal megosztva. Hunyadi
a tőle megszokott eréllyel látott hozzá tennivalóihoz, 1442-ben az Erdélybe betörő Mezid
bég csapatait zúzta szét, majd az év szeptemberében a havasalföldi Ialomiţa folyó fölső
folyásánál Sehabeddin ruméliai beglerbég jelentős túlerőben lévő csapatait verte meg,
s ezzel szertefoszlott a török seregek nyílt mezei csatában való legyőzhetetlenségének mítosza. A győzelem az egész keresztény világot lelkesedéssel töltötte el. Újra fölmerült a török
Európából való kiűzésének lehetősége. A király és Hunyadi csapatai 1443. októberében
indultak el az úgynevezett „hosszú hadjáratra”. A támadás ugyan a Balkán hegység hágóinál elakadt, de Hunyadi a hadjárat folyamán több török alakulatot is szétvert, és a szultán
számára szinte megalázó békeajánlat megtételére kényszerült: vállalta Szerbia teljes kiürítését, 100 ezer arany hadisarc megfizetését, sőt 30 ezer főnyi segédhadat ígért Ulászlónak arra az esetre, ha ellenségeivel háborúba keveredik. Az ajánlat annyira kedvező volt,
hogy egyszerűen nem lehetett visszautasítani. Ennek eredményeképpen született meg

78

tiszatáj

a szegedi béke néven ismeretes megállapodás, amelyet a szultán Drinápolyban fogadott el,
ezért drinápolyi békeként is ismeretes (nem tévesztendő össze az 1568-as drinápolyi békével). Valójában a szegedi béke megnevezés sem helyes, mivel a békét Váradon kötötték,
Szegeden tett esküt a béke megtartására a király és Hunyadi, ezért épült be a köztudatba
szegedi békeként. Mivel Giuliano Cesarini pápai legátus biztosította a királyt, hogy a pogányoknak tett eskü érvénytelen, a tervezett hadjárat 1444 szeptemberében megindult.
A következmény a várnai csatavesztés lett, amely együtt járt a király halálával. A csata után
beállott helyzet Hunyadi újabb méltóságbeli emelkedését hozta: 1446-ban kormányzói
(gubernator) rangot kapott, ami korlátozott királyi jogkör gyakorlását jelentette a gyakorlatban. Hunyadi a belső háborúskodások által szaggatott ország erőforrásait elsősorban a török elleni küzdelem céljaira kívánta összpontosítani. 1448-ban újabb támadó
hadjáratra indult a török ellen. Mélyen betört Szerbiába, egyesülni akart a szintén a török
ellen küzdő albánokkal, de októberben a második rigómezei csatában újra vereséget szenvedett, menekülés közben pedig Brankovics György szerb despota fogságába esett, aki
csak a magyar országnagyok erőteljes fenyegetései hatására volt hajlandó szabadon bocsátani. Hunyadi megmaradt kormányzói méltóságában, de tekintélye csökkenni kezdett.
Lankadatlan eréllyel igyekezett megfékezni a magukat a Felvidékre befészkelt cseh huszitákat, valamint az őt megbuktatni igyekvő bárókat.
Az időközben nagykorúvá nyilvánított V. László király 1454-ben átvette tőle a politikai
hatalmat, Hunyadit azonban az ország főkapitányává nyilvánította, és a Beszterce (az erdélyi Beszterce városáról van szó) örökös grófja címmel ruházta föl, ami egyébként az első
magyarországi örökletes grófi címadományozás volt.
Hunyadi továbbra is éles szemmel figyelte a török balkáni tevékenységét, annál is inkább mert az időközben a szultáni méltóságot megszerző II. Mehmed 1453-ban elfoglalta
Konstantinápolyt, és ezzel véget vetett a Bizánci Birodalomnak, ami általános riadalmat
keltett Európában. A szultán 1455-ben befejezte a maradék Szerbia bekebelezését, és a következő évben elérkezettnek látta az időt a további északi irányú terjeszkedés folytatására.
Ehhez az első lépést Nándorfehérvár bevétele jelentette volna.
Magyarország igen súlyos helyzetben volt, továbbra is pártharcok gyengítették a rendelkezésre álló erőket, és komolyan fenyegetett az a veszély, hogy a török Nándorfehérvár
elfoglalása után nekilát az ország teljes megszállásához. Az utólagos következmények ismeretében azt mondhatjuk, hogy fennállt annak reális veszélye, hogy az ország nem 1526ban, hanem már most elveszíti függetlenségét, és a török prédájává válik. A király átérezve
a veszélyt már június elején Budáról Bécsbe menekült, a védekezést Hunyadira bízta, akinek egy ferences szerzetes, a lelkesítő beszédeiről híres Kapisztrán János volt segítségére
a mozgósításban. Hunyadi kiváló hadvezéri képességeit dicséri az a tény, hogy a védelem
megszervezésekor az aktív és a passzív védelem elemeit összhangban kívánta alkalmazni.
Magának Nándorfehérvárnak a védelmét sógorára, Szilágyi Mihályra bízta, ő pedig a vár
fölmentésére hivatott mozgó sereg megszervezésére összpontosított, mivel tudta, hogy ha
ő maga irányítja a vár védelmét, a királytól hiába várhatja a fölmentő sereg megszervezését. Általános tapasztalat a középkor és a koraújkor háborúskodásaiban, hogy az erődök
csak egy bizonyos ideig képesek kitartani, előbb-utóbb az élelmiszerkészletek, a víz, a hadianyag hiánya miatt föl kell adni az ellenállást. Különösképpen igaz ez a tűzfegyverek korában, amikor az ostromló fél a vár falait, bástyáit és tornyait módszeresen romba dönti,

2006. augusztus

79

s csak utána indul meg a döntőnek szánt roham. A védők viszont fölmentő sereg reményében bátrabban kitartanak, és így remény nyílhat a sikeres védekezésre.
A szultán július 4-én kezdte meg Nándorfehérvár ostromát. A rendelkezésre álló erők
között óriási volt a különbség: a török sereg létszáma mértéktartó becslések szerint 60–70
ezer fő körül mozgott, Nándorfehérvár őrségét Hunyadi János mintegy 5 ezer főnyi magyar, cseh és lengyel zsoldossal erősítette meg, rajtuk kívül a városi lakosság fegyverforgatásra alkalmas elemeire lehetett számítani. Az erősség fekvésénél fogva kemény diót jelentett az ostromló számára. A Duna és a Száva összefolyása által képzett földnyelven
emelkedő várat a folyók felől nem lehetett megrohanni, egyedül dél felől nyílt lehetőség
a támadásra, itt azonban a város tornyokkal és bástyákkal jól megerősített falai húzódtak,
a fellegvárat pedig a város felől mindössze egyetlen kapun keresztül lehetett megközelíteni.
A védők a város feladása esetén itt tovább tarthatták magukat, a folyók felől emelt vízivár
pedig a naszádok, vagyis a folyami hadihajók kikötőjeként szolgált. A szultán helyesen ismerte föl, hogy meg kell akadályozni a vár fölmentésére irányuló kísérleteket, ezért mintegy 200 gályából álló folyami hajóhadával lezárta a Dunát. A hajókat egymással párhuzamosan lehorgonyozták, és láncokkal egymáshoz erősítették őket, ezzel hajózárat létesítettek a folyón. A török hadvezetés azonban óriási hibát követett el: a hajózárat elégségesnek
tartották a fölmentési kísérletek megakadályozására, a Duna és a Száva mindkét partjának
megszállását elmulasztották, és ezzel tálcán kínálták föl a lehetőséget Hunyadinak szárazföldi csapatainak harcbavetésére.
A vár és a város dél felől történt körülzárása után a szultán megkezdte a falak lövetését. A török tüzérség, akárcsak 1453-ban Konstaninápoly falai alatt, kiválóan működött.
A hatalmas kő- és vasgolyókat kilövő ágyúk alig több mint egy hét alatt romhalmazzá változtatták a város falait, ami ellen a védők csak annyit tehettek, hogy a falakon ütött réseket igyekeztek gerendákkal, földdel tömött zsákokkal, és más hevenyészett eszközökkel
betömködni. Július 14-re nyilvánvalóvá vált, hogy ha a védők nem kapnak hathatós segítséget, az erősség eleste küszöbön áll.
Hunyadi előre fölkészült a hajózár áttörésére. Ácsai éjt-nappallá tevő munkával több
száz folyami bárkát, dereglyét, áruszállító hajót alakítottak át hadi célokra, megerősítették
azok palánkjait, orrszerkezetét, és könnyű tűzfegyvereket, szakállaspuskákat helyeztek el
rajtuk, majd jól megrakták őket fegyveresekkel. Július 14-én Hunyadi a folyón és a szárazon összehangolt támadást indított: a lovasság a Duna két partját biztosította az esetleges
török erősítésekkel szemben, a vízen szállított erők pedig a hajózárra támadtak. Mivel
a támadást sikerült a várbeliekkel időben tudatni, a vízivárból kitörő naszádosok hátba támadták a török gályákat. Több órán át tartó, mindkét fél számára veszteségteljes küzdelem árán sikerült áttörni a hajózáron, és erősítést bejuttatni a várba. Ezzel a védősereg létszáma 10 ezer fő fölé emelkedett. Ráadásul a hajózár szétverése után a Kapisztrán János
vezette keresztes csapatok megszállták a Száva bal partját, aminek később a törökre nézve
végzetes következményei lettek.
A szultánnak nem szegte kedvét az elszenvedett kudarc, továbbra is rendületlenül lövette a várat, amely július 20-ra csaknem teljesen romba dőlt. A következő nap estéjén
a török általános támadásra indult, és véres küzdelemben sikerült betörnie a városba, ahol
ide-oda hullámzó harc alakult ki, mindkét fél számára súlyos veszteségekkel. Éjfél körülre
a janicsárok a fellegvár kapujáig szorították vissza a védőket. Úgy tűnt, küszöbön áll a vár

80

tiszatáj

eleste, már-már a győzelmi zászlót is sikerült kitűzniük, amit a hagyomány szerint egy
Dugovics Titusz nevű vitéz akadályozott meg magával rántva ellenfelét a mélységbe. Az
időközben beérkezett erősítések segítségével hajnalra sikerült a törököt még a városból is
kiszorítani.
Ekkor következett be a csata döntő fordulata. A Száva bal partján táborozó keresztesek
egy része meglepetésszerűen átkelt a folyón, és a túloldalon sikerült hatalmukba keríteniük egy magaslatot. A szultán fölismerve a helyzetben rejlő veszélyeket, csapatait a keresztesek visszaszorítására utasította. Így azonban a várra szegezett ostromágyúk szinte
őrizetlenül maradtak. Hunyadi erre kitört a várból, elfoglalta a török ágyúkat, és azokat
a szultán csapataira irányította. A törökök elkeseredett küzdelemben többször is megrohamozták az ágyúállásokat, de visszafoglalni azokat nem tudták. A bekövetkező eseményeket
a 15. századi krónikás, Thuróczy János a következő szavakkal írja le: „Hogy a császár hogyan menekült el a vár alól az éjszaka mélységes sötétjében, azt pontos értesülés alapján
senki nem tudja megmondani; Isten dicsőségére és a császár zavarodottságára elég annyi,
hogy minden hadi felszerelésétől megfosztva, összes ágyúját meg egyéb ostromgépeit
– amelyeket odavitt – otthagyva, népe hatalmas pusztulása után tért vissza hazájába. Később sem volt soha kellemes számára, ha valaki az ő jelenlétében ezt a várat emlegette.”
Arról is megemlékezett a történetíró, hogy egyes híresztelések szerint a szultán maga is
megsebesült, és a vereség közvetlen hatása alatt az öngyilkosság gondolatával is foglalkozott.
A győzelem a keresztény sereg számára is nagy áldozatokkal járt, ezért Hunyadi nem is
gondolhatott a megvert ellenség üldözésére. A temetetlen halottak tömegei miatt a júliusi
forróságban pestisjárvány tört ki, ami újabb áldozatokat követelt, maga Hunyadi is a táborban hunyt el augusztus 11-én.
A diadal óriási jelentőségű volt, a török európai hódításai során ekkora vereséget még
sohasem szenvedett. A birodalom erőforrásai azonban még ekkora veszteséget is képesek
voltak pótolni, a török már a következő évben Szerbia területén hadakozott, és küszöbön
állt Bosznia még megmaradt részeinek hódoltatása is. Az viszont kétségtelen, hogy a török
a továbbiakban óvakodott attól, hogy Magyarországot magát nagyobb erőkkel megtámadja.
Isza bég 1479-es próbálkozása Erdély területén újabb súlyos vereséghez vezetett a kenyérmezei csatában. A nándorfehérvári diadal tehát a török hódítás folyamatát megállítani
nem tudta ugyan, de Magyarország számára lélegzetvételnyi szünetet biztosított arra, hogy
erősítse ellenálló képességét. Az sem lebecsülendő tény, hogy a magyar fegyverek mind
a keresztény Európa, mind a török szemében kellő tekintélyt biztosítottak maguknak.
Végezetül pedig szerte kell oszlatnunk egy közkeletű téves vélekedést, mi szerint a pápa
a győzelem fölötti örömében rendelte volna el a déli harangszót. Valójában a pápa ezt még
az ostrom kezdete előtt, egész pontosan június 29-én elrendelte abból a célból, hogy emlékeztesse a keresztény világot arra, hogy könyörögjenek istenhez a török támadás elhárítása érdekében. A félreértés úgy keletkezhetett, hogy a pápa rendeletének híre sok helyre
a győzelem hírével egy időben érkezett meg, valójában azonban a rendelet megelőzte az
ostromot, illetve a győzelmet.

Kritika

„Nyitva az ősz országhatára,
tárva, nyitva”
CSOÓRI S ÁNDOR: FUTÁS A KÖDBEN

Már a kötet címe megállít. Majd keresésre indít. Hogy ne
vezessen eredményre aztán semmi. Se a futó, se a hosszú
kutakodás: a Futás a ködben ne bukkanjon elő se egy ciklus megjelölésére, se egy költemény élén, de még egy verssorban sem. Egyszerűen hiányozzék, legalábbis ebben az
összetételben. És a hozzá hasonló, vele rokon jelentésű
szószerkezetet is csak egy helyen lehessen föllelni: a kötetzáró darabban, az Elkártyázott köpenyben. „Még egyszer
s utoljára csodaszarvast akarok látni / ahogy rohan a ködben / és zúdul utána egy egész erdő” – szól ott a legutolsó
mondat, ahol a vers nemcsak azért van kitüntetett helyzetben, mert vele ér véget a könyv, vele búcsúzik a szerző, hanem mert már az egy évvel korábbi válogatott kötet címeként is összegző szerep jutott neki. A közvetlen beszédű,
a maga nevében megszólaló lírai személyiség, meglepő móNap Kiadó
don, az elkártyázott köpenyt nem szóképként, szimbólumBudapest, 2005
ként vagy allegóriaként használja, hanem egy értelmező
118 oldal, 1950 Ft
jelzői szerkezet tagjaként. Van ugyan egy közvetlenül hozzárendelt értelmezője, a „krisztusi gönc”, ám mondattanilag mindkettő ugyanazt jelenti, ugyanannak az azonosítására szolgálnak: az „egész ország”
jelölésére. A kötet más helyein is föl-fölvillanó, és szinte kizárólag a nagyhéthez valamint
a feltámadáshoz kapcsolódó bibliai-mitikus képzetet a beszélő itt a „fülledt judás-szag” terjedésének bejelentésével teszi érzékletesebbé, ám ahonnan ez a büdösség, a rohadtságnak ez
a bűze árad, az a hely, a kocsma, a „hétpróbás nyerészkedők”-é, már máshonnan is ismerős lehet. Mindenekelőtt talán Adyból, akinek új vizeken járó hajósát, a Holnap hősét
hajthatja akár a Szentlélek, akár a „korcsma gőze”, a haladást a szürke élettől való távolodással, távolsággal méri.
A Csoóri-kötet karakteres lírai hőse is folyton a távlatokat eltakaró felhőkkel, homálylyal, árnyékkal, sötétséggel kénytelen viaskodni. Őeléje azonban nem libegnek „új horizonok” – „Se Nyugat, se Kelet, / se Dél, se Észak, / amerre suhanó utat látnék”, „csak a golgotás gödrök / mélysége felé / mutat egy vedlett tábla”. Ezért hát a futás a ködben érzete,
hangulata. Céltalansága és bizonytalansága, amiről a vers mindjárt a nyitányában tanúskodik, de amit a befejezésében sem igyekszik leplezni. A kezdet hangulata, mint másutt,
más költeményekben is feltűnően sűrűn: a kérdésbe takart tanácstalanság, a „Hol talál-

82

tiszatáj

hatnék megint / új otthont és új hazát magamnak?” halogatott reménytelensége. Talán
azért nem a teljes reményvesztettsége is egyben, mert a befejezés a biblikus metaforákat
abba a csodaszarvas-mítoszba fordítja át, amely a magyarság kulturális hagyománya szerint éppen a honalapítás, az otthonra, hazára találás emlékének őrzője. Az azonban, hogy
a lírai személyiség a maga erős vágyával, óhajával a magyar mondavilágnak éppen ehhez
a szimbólumához fordul, nemcsak az elveszített haza megtalálásának igyekezete miatt érdemel figyelmet, és nem is csak a rendelkezésbe illő, szinte parancsszerű szándék, az
„akarok látni” kinyilvánítása miatt. Legalább ennyire lényeges, mert a személyiség önszemléletével függ össze, hogy a szarvashoz kötődő mondáink két, egymástól elváló változata közül a manapság elvétve használtra, az időből lassan kikopóra alapoz. Nem arra,
amelyik – főleg Bartók Cantata profanája nyomán – az újabb magyar költészetben az
otthontól, a (paraszti, falusi) életformától való elszakadás, a mássá változás, a kiválás
kényszerének és a visszaváltozás lehetetlenségének korélményét, egyszersmind a különböző nemzedékek összetartozásának gondolatát fejezte ki. Vallomásos esszéjében, a Tenger és diólevélben pedig maga mondta annak idején, hogy ösztöneit a Juhász Ferenc-költemény, A szarvassá változott fiú… és a Nagy László-vers, a Rege együtt edzették – mára
azonban, magától értetődően, az új életre való egyéni elszántság hevénél szenvedélyesebb
a nemzeti közösség hazára lelésének vágya. Alaptalan reményeket itt sem táplál, illúziókba itt sem ringatja magát: azáltal, hogy a vers legelején föltett kérdésre a legvégén
a csodaszarvas rohanásának elképzelt látványa válaszol, egyúttal személytelenné is lesz
a személyes.
E végső roham „a legvadabb ivók s őrültek útján” legalább még emlékeztethet a múltra,
fölidézheti az életműben igen változatosan és roppant érzékletesen megelevenített nomád
létezés élményét, a szabad hajszák, lázas keresések ingereit, a szellem és a test szünetlen
nyughatatlanságát. Éppen ezért a változás megragadható úgy is, hogy korábban az én rohant, „megsokszorozva, csapatosan, / vadfiú hajjal, futóbajnokok ingében csatakosan”,
ma viszont az eredetmonda állatára bízná, cselekedné ő ezt. Mondhatni, áthárítja a feladatot, s hozzá még az erdő lesz az, ami zúdul, nem az ember. A megszemélyesítés itt elvonatkoztatás is: a lírai személyiség mintegy kivonja magát a természet köréből. Mint
ahogy végső soron absztrakció maga a kötetcímben jelzett cselekvés is, megfosztva mind
a valóságos alanyától, mind az értelmétől, eredményétől. De attól a lendületétől, iramától,
ugyanakkor ideiglenességétől is, amelyet a csodaszarvas mozgása kifejezett. A rohanás
enyhítése, a tempó csökkentése tartósabb cselekvést sejtet: a megnevezetlen, így általános
alany futása időtlenné hosszabbodik. Személyes életélményből létmeghatározóvá válik. Az
életnél szegényesebb tartományú létezés jellegzetességévé. Futni a ködben hasonló ahhoz,
mint sziklát görgetni egy meredek hegyre vagy éppen ellenkezőleg, tétlennek lenni s kitartóan várni Godot-ra. Még ha emlékezetes is a megjegyzés: boldognak kell képzelnünk
Sziszüphoszt.
Az új Csoóri-kötet vershőseivel kapcsolatban sok minden fölhozható, a boldogság,
a határtalan és fékezhetetlen öröm áradása azonban a legkevésbé. Igen jellemző lehet, hogy
szinte nincs hely, környezet, nincsenek körülmények, ahol ne kínozná őket az idegenség
érzete, az otthontalanság gondolata, a hiábavalóság tudata. Legyenek akár gyermekkoruk
tájain, akár barátok, sorstársak társaságában, eredjenek akár művészelődök nyomába,
kalandozzanak bár az alkotás, az írás régen annyi izgalmat kínáló terepein – az alapérzés

2006. augusztus

83

az, amit a Sinka István emlékének ajánlott költemény, A homlokod kőtábla megfogalmaz:
torkig ér „minden kudarcos alkonyat”.
Odahaza, szülőfalujában sem a tűnt ifjúság szép emlékei zsongítják, sóvárgó ődöngés,
vágyakozó andalgás helyett „zavarodott séta” várja, a „forgok jobbra, balra” nyugtalansága, kiegyensúlyozatlan és céltalan állapota. A találgatásoké, hova lettek a múlt személyes terei, helyszínei, tárgyai, hová „siklottak félre”, miért szürkültek el, és lett „megfakult”
észak is, nyugat is, az eligazodás régente fényes irányai. A csordakút helyén „egy csapat
felhő” áll – általánosítja, merevíti ki pillanatnyi benyomását, itt is a kötet meghatározó
jelképét használva, hiszen talaj közeli, apró vízcseppek alkotta felhő a köd is. Nemcsak
a tájékozódás biztos pontjai hiányoznak azonban – oda a kedv is, hogy amit „valamikor még
szülőföldünknek hívtunk”, „abba az elgazosodott édenkertbe” a gyerekkori társak biztatására érdemes visszatérni. A gyom benőtte, szemét takarta otthoni tájat kiszáradt, holt vidéknek tudja, annyira távolinak, „mintha Afrika kicserepesedett / kongó földjén” volna.
S mintha vele együtt beteljesült volna a saját sorsa is: zokszó nélkül, híján minden önfájdalomnak csak a tényt rögzíti, sírfelirathoz méltó komorsággal: „voltunk mi is s már nem
vagyunk”. Azt sem a kínzó gyötrelem mondatja vele, hanem a higgadt számvetés, hogy
„A hazák s az otthonok mind sorban süllyednek el / s a veszteséget titkolni kell”. E szentenciából nő ki aztán, a legvégén az a látomás, amelyik a sötétség és a fény mellett a könyv
másik igen jellemző ellentétpárját alkotja, mélység és magasság, lent és fent szembenállását, lehullásét és felemelkedését. „A tájban már csak a kikorhadt fokú létrák / maradtak
állva / nekitámasztva fáknak és a Holdnak” – hirdeti a kép a magasba jutás vágyának reménytelenségét, a kozmikus rétegek kapcsolatának lehetetlenségét, de talán a kimért,
megszabott életidőt, ebben a cselekvést – mint ködben a futást –, aztán az életből a halálba vezető utat is.
Ez utóbbi főleg a Hold szimbóluma alapján sejthető, mert különben e versek lírai alanyainak elmúlásképzete talán a Kháron ladikján szerzőjéhez, Illyés Gyulához áll a legközelebb: jellemzésére az esszéregénynek az szellemes és szemléletes gondolata, kronotoposza hívható segítségül, amely szerint az írások tárgya nem sajátosan a halál, hanem
csak a vele mintegy földrajzilag határos öregedés. Az inkább, ahogy az érzetek és érzékletek birodalmában „minden kisebbedik, veszíti fényét”, „fakó napnyugták” jönnek, zsugorodik és halványodik a világ. Kevésbé gyakori és jellemző a Késő, kórházi óra látomása
a kórtermekről mint egymás mellett fekvő nyitott koporsókról. A kötet igen gazdag tartalmú
évszak szimbolikájába illően: inkább a „futna szét minden, ez a vers is” képe, hangulata
uralkodik a Világfölötti lakodalomból, illetve ugyaninnen a folytatás, „A test is futna őszből télbe, / hogy az elmúlás nyugton hagyja”, s kevésbé a kórházi ágy látványa a „megrongálódott testtel, / halálgyakorlaton”. A különbség talán épp itt érzékelhető, abban, hogy az
elmúlás gondolata is jobbára játékosan, semmint fölkavaróan nyugtalanító. Hogy hiányoznak a nyomasztó félelem, kiváltképp az érzelgős panasz hangjai, a babitsi „Óh jaj,
meg kell halni, meg kell halni!” szólamai. Sőt, az életmű magasában lelhetni olyan pontot,
ahonnan mintha úgy mutatkozna a lét, ahogy a buddhisták látják: a világon való átkelésnek. „Minden nap mennem kell tovább / utolsó szállásom felé” – jelenti ki a Kinek hódolhatnék még? beszélője, a legkevésbé sem színpadiasan és csöppet sem zaklatottabban,
mint hajdan, amikor a magányból menekülő így biztatta önmagát: „El kell indulni minden
útra, / az embert minden úton várják”. Mintha az a kaland és az a találkozás, amelyre an-

84

tiszatáj

nak idején „halálos érv” szólította, máig is megőrzött volna valamit a varázslatából, a vonzásából – a komor lemondás, a fájó csüggedtség helyett szinte a pajkos kíváncsiság derűje
kísérti meg. Mint aki ünnepi próbatételre számít, kivételes pillanatra, az ismerkedés izgalmát éli át. Találkozóra halott szerelmei hívják, közös, nagy szobájukba, „a halál társbérletében”. Ők nyitják előtte az ajtót, bizakodva, ha együtt állnak a tükör elé, „talán még
föl is támadunk” (Vonat robog át a szobán). A Csoóri-líra régtől ismerős jellegzetessége
mutatkozik meg itt is: az éteri tárgyszerűsége, a lebegtetett tárgyiassága. A tükör, a kulcs,
az ajtó stb. a túlvilág szokásos eszközeiként, berendezési darabjaiként tűnnek fel, mintha
a halál utáni létezés elfogadása vagy elhitetése is a dolgok érzékelhetőségétől függene, bennük vagy általuk volna megragadható. Mintha szemléltethető lenne a léten túli lét is,
együtt a feltámadással. Ez utóbbinak a gyönyörűsége például a tüzek, a „jegenyemagas”
lángok által (Hát mégis lesz hazám nekem is?). A bizonytalan volta pedig úgy, ahogy istenkísértő iróniával, hitetlen humorral a kötet nyitó verse, a Nagypénteki aggodalom beszél róla: „Keresztfa, létra minden a helyén. / … / Azt hallom: lesz ecet és szivacs bőven –
/ de harmadnapon vajon föltámadunk-e?” S mintha a tapasztalatok világa kínálná a viselkedés mintáit a kivételes alkalomra, a különös kalandra is: „Fehér, vasalt ing feszül rajtam, / hősi egyenruha, / ha háztűznézőbe készül oda az ember, / ahol már csak a hattyúk
énekelnek” – szól a Sajog, szorong a szívem. Az életből való kivonulás fájdalmát már
a címével is tompítja, enyhíti a vers, hát még azáltal, hogy hősi hetykeséggel a legénybúcsú
és a nász képzetéhez köti azt. Ráadásul úgy fest, a vers alanyában ébred szánalom: a vész
hírnökeit, a halál madarait, a baglyokat sajnálja, hiszen „megöregedett” mindegyik, és
mintha ők maguk is sírnának a „magasban”.
Az érzelmesség, érzelgősség helyett tehát legfeljebb – újabb madárképzettel – a „tollászkodó” én „sötét árnyékai” látszanak. Ugyanígy a „messzebbre” jutott barátnak, aki ott
is talált magának világot, „ahol már nem volt semmi”, neki is a „besötétedő” utcája látszik
(Jön a barátom le a hegyről), körülötte egy kert „megfeketedő” fái, hogy alattuk járkálva
feledni lehessen, „halandók vagyunk”. Erre emlékeztetnek azonban a hónapok, erre az évszakok s az összes „eliramlott éveim”. A tavasz – mondja ki a nevét kétszer egymás után,
mint aki önmagát inti, hogy vigyázz, a tavasz „szorgalmas bolondítóm” volt, elég a lobogásból. A tél viszont a „koszos hó diktatúrája”; a sárgarigó „végső búcsújára készülődik”.
Aztán a nyár, amely „tetőtlen” volt, „zsongó”, a „nyugtató derű” ideje s az örömé, hiszen
szerelme is a „nyár szívéből jött”, most pedig az út – verscím hangsúlyozza – „kifelé
a nyárból” vezet. „Nyitva az ősz országhatára, tárva, nyitva” – szól ugyanitt egy még nyomatékosabb állítás, akár az Illyés-idézetben, a térré alakított időre mutatva, azaz a téridő
tanítani való példáját adva. Másutt a „partra sodródott, nyári izgalom” idéződik fel hasonló erővel, érzékletességgel. A térbeli mozgást kivételesen vízszintes irányban terjesztve
ki, s nem a fent–lent, az ég–föld viszonyában, a függőleges síkban. Nem az időtől való
függőség vonatkozásában, az öregedés függvényében. Amelyet pedig másutt oly magától
értetődően fejeznek ki a képek, metaforák. A kamaszkor a „leskelődtem az égre föl” kíváncsiságával telt, az „álmodtam tágas eget” színes reményével, mára viszont alig maradt
„néhány levél az égig érő fákon” – mára nem a szárnyalás, hanem a hullás képzete tér
vissza minduntalan. Napból visszahulló, nyárvégi szalmaszálakat lát, a „csúszkáló ég magasából / tavalyról itt maradt platánlevél” csapódik az arcához. A közvetlen látvány látomásba történő áttűnése éppúgy közérzet-kifejező, hangulatjelző, mint amiképp a szoro-

2006. augusztus

85

sabban az apokalipszist, a „végjátszmát” idéző képzetek, jelenések is. Egy helyütt egy
hang, egy gyermekkori vércsesikoltásé „nagy kés vagy kard. Attila kardja!” hullását vizionáltatja vele, másutt a csikorgó vasdaruk mintha „nagy égdarabokat” lengetnének, megint
másutt a „nagyság / szikladarabként hull a mélybe le, / mint Isten kicsiszolt gyémántköve” (Minden kisebbedik). A következőkben a lírai én ifjúságának megjelenítésére szolgál, hogy az égből valaha „villámok, fejszék / és istenfejek hullottak körém / csuromvér
hajjal” (Bokor-szavak és lomb-szavak): A ma vonzásának irányát, a tehetetlenség abszurd
helyzetét viszont az a szél jelképezi, amely egykor a lendület, az elszántság, az életenergia
hordozója volt. A friss széltől „megélénkülök, mint a kő, / amelyet épp magasba dobtak” –
sejteti mélyről fakadó öngúnnyal a lélek állapotát A földből ilyenkor, izgalmas lehetőséget
kínálva az Ady-verssel (A föl-földobott kő) való összevetésre is. Az Én, a kőszobor ehhez
a kesernyésen könnyed hangulathoz annyit ad hozzá, hogy eljátszik a gondolattal, mi
lenne, ha szoborrá merevülve csak nézne „előre szilajul”, szemével sakkban tartva „mindig
a messzeséget”. Miközben a messzeség távlatával, a jövő horizontjával összefüggésben tán
még a Nagy László-vers, a Menyegző szoborrá tehetetlenedő (netán: magasztosuló) ifjú
párja is földereng, aközben feltűnhet, hogy az érzelmek szinte teljesen kivetették, kiszűrték magukból az indulat hirtelen és heves megnyilvánulásait. Miként az Elképzelem, hogy
táncolok karikatúrája mutatja: a lírai én akkor kezd kibékülni a korral, amikor „már
a jobbak is / csak ásítoznak egy sírkő mellett”. Nem elmaradnak tehát, ahogy a Babits-vers
látta, hanem unatkoznak, közömbösen álldogálnak – pedig a gyász, a veszteség „emlékművei” közelében vannak.
Viselkedésükre csöndes morgolódás, dohogás a válasz. „Üvöltsek? Káromkodjak? Mit
érnék vele?” – kérdezi egy másik versben, ahol a hangulatára megint mintha Babits búskomorsága, melankóliája hatna. Azzal is, ahogy „egy őszülő hang” súgja: „Tanulj meg inkább emlékezni a fájdalomra”, azzal meg különösképpen, amit ez a hang még tanácsol
neki: „himnuszt írni a porba, akár egy rémalak”. Fölösleges felidézni, hogy a költőelődnek
egy ugyancsak az évszak jelképre épülő verse, az Ősz és tavasz között szólaltatta meg
a halál riadalmával egybehangzóan a költői dicsőség múlandóságának érzetét? „Ami betüt
ágam irt a porba, / a tavasz sárvize elsodorja” – hordozta ott egy természeti kép, önkicsinyítően, borúlátóan az alkotás hiábavalóságának gondolatát. Hozzá képest a Csoóri-vers
azt kérdeztetheti, hogy honnan a különös figurája (a rémalak), és miért a magasztalás, mit
dicsőít az ének (a himnusz). Egyrészt könnyen jöhet a felelet: a lírai én görbe tükörben
láttatja önmagát, másfelől azonban nehéz eldönteni, a himnusz valóban annak és ahhoz
szól-e, aki a Bokor-szavak és lomb-szavak vallomástevőjét vidámabbá, belátóbbá és megbocsátóbbá tette: az Istennek. Őt illetné áhítattal, holott többször tiszteletlenül emlegeti,
a „vagyunk és nem vagyunk, / akár az Isten” hasonlatába foglalva? Nem is a lététől illetődik
meg, hanem a létezés csodája miatt. Nem a Teremtő, hanem a teremtett ejti rabul. A metafizikai vagy spirituális ihlet tárgyiasul. Az örökkévaló természet a bizonytalan bizonyosság forrása: „Istent hallom / szöszmötölni a zsenge levelekben. // Mert ha nem volna sehol másutt, / susogásukban biztos ott van, / az ágtestekben keringélő nedvben / s a szétáradó zöld-zöld irgalomban”.
A megbocsátásnak, könyörületnek vagy szánalomnak ez a szétáradása a lírai személyiséget sem hagyja érintetlenül. Érzékeli ugyan a „bokánk körül ólálkodó sunyi köd”-öt,
mégsem hevül dühössé, hirtelen haragúvá, nem fordul sem a „meghajszolói”, sem az

86

tiszatáj

„alvadtvér-ország dúlt polgárai” ellen. Ha nem is belátóbb, megértőbb, de elnézőbb a költészet dolgaiban is: szeretné tán, ha a költő a tavaszi méhrajzás forgatagát hozná, és a népek (az olvasók? a hallgatók? a nézők?) nem volnának a „cső-szájak túszai”, ám kedélyét
már nem komorítja el, epés gúnyt már nem vált ki belőle, ha „gigászi semmiségeké”
a vers. Ha „az irodalom kertje”, ez a valamikori „széltépte vadaskert”, ahol éjszakánként
„apró lángok” ugráltak a fűben és szentjánosbogarak hintáztak, mára „izzadságszagú, fülledt” lett, „aluminium-fák”-kal borított. „Most se Isten, se csodák, se följajduló magasságok” – íródik a Bolond mese egy kertről, a jelzővel is és a jelzett szóval is csorbítva, sőt
maga ellen fordítva a támadás élét. Pár vonással annak az önarcképnek a vázlatát készítve
itt is, amelyik szerint „elég lenne egy összefirkált cirkuszoskocsi nekem, / ha ablakából kikönyökölhetnék néha-néha” (Talán megérem). A kötet kevés életképeinek egyikében (Hétköznap Ürömön) újabb vonást rögzít: „amit mondok, / már csak magamnak dödögöm”.
Mintha az egyes szám első személyű megszólalás a monológra, a magánbeszédre lenne
a legalkalmasabb: társakra csak nagyritkán lel, s az még ritkább, hogy megkísérelne portrét rajzolni róluk, megragadná egy-egy barát karakterét, sorsvonásait. A versek ajánlásai
eligazítóak – a nevek tekintetében s a hozzájuk való viszonyában. Egyébként pedig annyiban öntanúsítóak ezek a költeményeik is, hogy máshoz szólva is magára figyel, befelé fordul. Ám nem a „szeretném magam megmutatni” gesztusával. Ha már Adyval, akkor
A föltámadás szomorúsága megszólalójával. Azzal, aki válságos helyzetében bizonytalannak, szétfolyónak érezte az életét, benne az önazonosságát. „… én nem tudom, / Ki vagyok, éltem-e, élek?” – kérdezte, vagy állította inkább. Aztán a „Hol jártam én, / Hát éltem
már én?”, és a „Ki vagyok és merre megyek” felvetése következett. Csoóri, ugye, az Isten
szétáradására hozott fel példákat. De beszélt – verscím nyomatékosítja – az „emlékek
osztódásá”-ról is. Hozzá, pontosabban az emlékekben fölrémlő alakokhoz kapcsolódtak
a kérdései: „Kik ők és ki vagyok mögöttük én? / … / A magam emléke lázas időkből / vagy
egy megfejthetetlen álomé?” Másutt „elvarázsolt, tünékeny lény”-ként látja önmagát (Különös, novemberi este), mint akit elbizonytalanít a látványok és látomások vonulása, vajon „félálomban vagy még az életem előtt” történik-e vele (Gyönyörű táncosnőm). Ez
a lebegő létezés, ez a „nem is tudtam, hogy hol vagyok” állapot a hangszínben sem engedi
a szomorúság eluralkodását, a bánatos, bús tónus nem erősebb, mint a keserűen játékos,
a szomorúan is vidám. Az ősz országhatára ugyan tárva, nyitva, ám a „hervad már ligetünk”
berzsenyis panasza csak egy abból a kánonból, amelyből főleg – az Azt hittem megnevezte –
zsoltár és siralomházi kuplé szólamai hallatszanak ki. A „kóbor elégiák útján” mint cím
talán megengedi azt az értelmezést, hogy az elégia csak egyike a kötet kóborló műfajainak.
A lírai személyiség annál kevésbé sem zeng gyászdalt önnönmaga felett, mivel feltételezi,
„elindul felém valaki, aki nincs már / s az jön vele, aki én voltam egykor”.
Az önkifejezésnek ez a Füst Milán-i fordulata is alátámaszthatja Csoóri Sándor monográfusa, Görömbei Andrása állítását: a költői énnek a közvetlen öntanúsításában szelídültek keserűen vádló, támadó hangjai. Csillapult az indulat, ha nem is az egykedvűségig.
Az utóbb közölt versek egyike öngyötrő kérdésének aggályait – „Hová, merre forduljak, /
hogy kiláthassak magamból végre?” – jobbára már ez a könyv is eloszlatja. Azt feleli, hogy
önköréből mégis van mód kilépni. Csak át kell engednie magát az „én voltam egykor” emlékeinek, képzeteinek és a jelen álmainak, képzelgéseinek. A kísérteteinek: tűnjenek bár
fel gályarabok vagy szibériai hadifoglyok alakjában, vagy csak a hangjuk nyugtalanítson.

2006. augusztus

87

Vércse sikoltson, méhraj zummogjon, vagy csikorduljon valami, nyikorogjon, aminek nem
ismerős se a helye, se a tárgya, csupán az a furcsa helyzet ismerős, amelyik a mulasztásaira ébreszti rá a beszélőt, megíratlan verseit láttatja és hallatja vele.
E mulasztások terhét is szinte könnyedén viseli, mint ahogy az otthontalanság élménye sem nyomasztja. A Zavarodott séta a szülőföldön vagy a Válasz gyerekkori társaimnak rokon darabja, az Este, Esztergomban a választott szülőföld hangulatát a „téblábolok,
keringek, dudorászok” lírai alaphelyzetéhez köti, hogy a közben elsötétülő táj a börtönben
kialvó villanyokat, majd egy tömegsírra „elfásultan” oda hajított „utolsó / lapát földet”
idézve föl komorrá változtassa az előbb még játékosan dúdoló közérzetét. Saját maga számára is meghökkentő váratlansággal: „Börtön? Tömegsír? Hova hurcol újra / a nyelv?” –
kérdezi a képzeletének kitett lírai én. Akinek a viselkedése emlékeztet arra, ahogy Csoóri
egykori köszöntője szerint az ötvenéves Nagy László viselkedett: a világot „úgy bízza rá
a nyelvre, mintha a nyelv: Isten volna”. A versek lírai alanya nemegyszer nyelvi szubjektumként, a nyelv kiszolgáltatottjaként láttatja önmagát. Ezek alapján mondhatni, hogy
Csoóri Sándor, a költő még talán sohasem volt olyan hű követője Csoóri Sándornak, az
esszéírónak, mint most. A példaesszé a Szántottam gyöpöt – észrevételeinek, felvetéseinek és feltevéseinek javarésze idézhető a Futás a ködben egészével kapcsolatban is. Noha
a Görömbei Andrásnak ajánlott A házam körül újra beszélője azt kérdezi, magamagától
persze, s nem a jóbaráttól, hogy elsorvadt-e vagy csak körbeforog a képzelete, ez a vers is,
akárcsak a többi tündöklik a szóképektől. A költő máskor se igen engedte ennyire szabadjára a képzeletét, bízta rá magát utolérhetetlen és utánozhatatlan fantáziájára, csak
hogy merész képzettársításai érzékletességükben is meghökkentsenek. Túlnőve, miként
a magyar népköltészet szürrealista erezetére rámutató esszé állítja, minden realizmuson,
tárggyal, eseménnyel, helyszínnel megjelölhető, földrajzilag meghatározható valóságon.
Mert a címbeli ház körül aligha vöröslenek – ráadásul újra, mint egy balladában, például
a bűnös jeleként – régi vérfoltok, vagy ha mégis, a „több tonna összehordott szomorúság”
már egészen biztosan túl van minden mérhetőségen – csak a lelkiállapot kilengései mérhetőek vele. Ahogy az érzetek, benyomások, hangulatok „billegdélgetnek”, ahogy ugrálnak, akár – egy kép szerint – fél lábukon a villámok. Ez az elevenség és ez az erő nemcsak
azt hiteti el, a mesék varázsával, hogy e líra hősei képesek „ledöntött templomtornyokat”
vállon arrébb vinni vagy „rohanó tűzvészen” ülni, hanem azt is, hogy a költői fantázia
mindig megzabolázhatatlan marad, életrevalóbb, szertelenebb és fesztelenebb, semmint
hogy oda pányvázható volna a „halálgyakorlat” jelzőkaróihoz. A Futás a ködben szerzőjére
is áll, amit – a Szántottam gyöpöt idézte – André Breton vallott: a tudatalatti mélyén
olyan alkotóerő működik, amelynek hatékonyságát az értelem kritikája nem erősíti, hanem gyöngíti, ám ez a mélyréteg tökéletesebben és pontosabban fejezi ki a világot, a valóságot, mint maga a tudat.

Márkus Béla

88

tiszatáj

Verses Ótestamentum
L ÁSZLÓFFY C SABA: A BIBLIA ÜZENETE

„A magyar irodalomnak van egy igen erős áramlata, amelytől a legkevésbé sem idegen a metafizikai és spirituális ihlet, a transzcendens érdeklődés, sőt a misztika”; „A súlyos
történelmi tapasztalatok által végsőkig gyötört erdélyi magyar költő a második világháborút követő korszakban is
nem egy alkalommal az istenhitben, az evangéliumi eszmények körében talál vigaszra és megigazulásra” – szögezi le
A kereszténység és az erdélyi magyar költészet című átfogó tanulmányában Pomogáts Béla. Jelezve azt a hagyományt, amely az Ady, Babits jelentette irányokhoz és magaslatokhoz kapcsolódó klasszikus erdélyi lírakorszak (Áprily, Reményik, Dsida) után sem apadhatott el végleg, hanem éppenséggel megújult a hatvanas–hetvenes évektől
kezdődően. Gazdagon dokumentálja ezt a folyamatot a nagy
sikere folytán a kilencvenes években több kiadást megért
– Lisztóczky László szerkesztette – Isten kezében (Romániai
Gloria Kiadó
magyar költők istenes versei) című antológia, de az egyes
Kolozsvár, 2003
jelentős költői életművekben kibontakozó olyan tenden112 oldal
ciák érvényesülése is, amelyek a vallásélmények, a biblikus
témák, a transzcendenciaképzetek hangsúlytöbbletét hozzák – Jánosházy György, Kányádi Sándor, Lászlóffy Aladár, Magyari Lajos, Ferenczes István, Visky András, Gál Éva
Emese, Egyed Emese és mások újabb költészetében. A kritikai szakirodalom (Szakolczay
Lajostól, Ablonczy Lászlótól Pécsi Györgyiig és Ködöböcz Gáborig, Penckófer Jánostól,
Papp Endrétől Nagy Gáborig és Ekler Andreáig) is egyre erőteljesebben reflektál ezekre
a jelenségekre – nem beszélve a modern magyar spirituális líra, szakrális poézis egészének
kontextusában vizsgálódó összefoglaló tanulmánykötetekről (Szigeti Lajos Sándor: Evangélium és esztétikum; Cs. Varga István: Szent művészet; Pomogáts Béla: Megújulásra
váró hagyomány; Rónay László: Isten nem halt meg), illetve a teológiai szempontú versértelmezések bővüléséről (például Szabó Ferenc, Tomka Ferenc, Korzenszky Richárd, Reisinger János, Mártonffy Marcell munkáiról). Széles Klára szintén nyomatékosítja a fohász, „az égre kiáltás, könyörgés, zsolozsma új és új változatainak” szerepét az erdélyiek
körében, Kányádi Halottak napja Bécsben című poémájáról („vers-rekviemjéről”, „fátumos hosszúverséről”) frissen megjelent kismonográfiájában Murvai Olga pedig részletesen kitér ezekre a vonulatokra és fejleményekre; megállapítván, hogy mivel „a XX. század történelme szinte ótestamentumi helyzetet teremtett Erdély magyar lakossága számára: kiűzetés, üldöztetés (egyéni és kollektív üldöztetés együtt) és meg nem érkezés”

2006. augusztus

89

– ezért az „erdélyi költő a metafizikus sorsigazolást nemcsak a maga számára keresi és
akarja megtalálni, hanem a nemzettöredékké vált – más szóval nemzetiséggé lett – közössége számára is”. Valóban, végzettudatos, elrendeltetés-sejtő, megváltásremélő sorsköltemények sokaságából száll fel a sóhajos vallomás, a lét–nemlét pereméről, a szenvedés
kataklizmáiról tudósító fohászkodás, a vigasz- és oltalomkereső lélekhang. Az egzisztenciális tragikumérzet mélységeit a feloldozás-kívánalom magasságaival köti össze ez a drámai transzcendenciaigény, a sorsviselés és a hittapasztalás határtalan élményvilágát átesztétizáló intonáció – az imádság, a zsoltáros áldáskérés, a biblikus lamentáció, a litánia,
a népi sirató, a passió, a himnikus hálaének, az óda, a bűn- és hitvalló konfesszió ezernyi
műfaji alakzatában (s különösen a két világháború között szemlélet- és beszédmód-alapító
hatással és érvénnyel).
A szorosabban bibliai motívumok művészi (mert a metaforikus sorsbeszéd eredendően artisztikus sokrétűségéhez hozzátartozó) újjáértelmezéseinek, parafrázisainak ismételt térnyerése a hatvanas–hetvenes évek folyamán, az újból „nagykorúsodó” („korváltó”) erdélyi irodalomban, az esztétikai minőséget rehabilitáló értékkiteljesedés természetes hozadékának bizonyult – csak jelzésszerű példa erre a Profán passió (Székely János), A XC. zsoltár (Kányádi Sándor), a Kár volt sírni Jeruzsálemben (Köntös-Szabó Zoltán), a Káin és Ábel (Sütő András), az „apokrif” novellák (Bálint Tibor) vagy az Akit a kereszten felejtettek (Lászlóffy Csaba) ezekből az időkből. A Forrás-nemzedék meghatározó
egyéniségei (Szilágyi Domokostól Hervay Gizelláig) épp ennek a világkép-tágító áramlatnak a fő sodrában tartották elevenen a keresztény mitológiai jelentésformák versképző
erejét, s köztük az évtizedek során hatalmas tematikai kiterjedésű lírai, prózai és drámai
életművet alkotó Lászlóffy Csaba is, akinek enciklopédikus szemléletmódját a mitikus és
világtörténelmi korok, kultúrkörök legszélesebb övezeteit átfogó rekonstruktív felidéző
szándék jellemzi a legsajátosabban. „Poeta doctus” (Határ Győző szerint) ő, aki (Bella István szavaival): „egy középkori képíró szerzetesre emlékeztet, egy olyan polihisztorra, aki
valamilyen elképesztő szorgalommal vagy élő, eleven, mindent rögzítő memóriával éli,
őrzi meg a világot, és írja le önnön külön világát, önmagát”. Az emberiség, a magyarság
kollektív kulturális emlékezetének újraíró szenvedélye – „hang- és stílusbeli sokszínűség”
(Vilcsek Béla) – munkál a valós és fiktív történelmi helyzetek, jelenségek, személyiségek
rengetegének életes megjelenítésében – e monumentális és szuggesztív „transzhistorikus”
inkarnációsorozatban (Bréda Ferenc) –, amely hol ironikusan, hol empátiával celebrálja
„a felidézés szertartását” (Szilágyi Júlia), atmoszferikusan sugározva a hitet „a műveltség,
a művelődés, az irodalmi hagyomány megtartó erejében” és folyamatosságában (Bogdán
László). Egyfajta látványos, tarka historikus önismereti panoráma bomlik elő, a kiábrázolt
arcok, szituációk, történések tablószerű sokadalmából sűrűsödő kultúrtörténeti univerzum – amely a régi idők múlásának és mégis örök jelenvalóságának a misztériumával telítődik. Erkölcsi, lélektani, hangulati, gondolati sorsanalízisek és sorspárhuzamok jelentésvilágával bővülve, az időtlen időiség paradoxonaival mélyülve, a plasztikus megformálódásban a dúsan érzékletes képszerűség, a stiláris veretesség expresszivitásától feszülve.
„Elnapolt különkiadás”; „levelek az időből”; „maradék birtokom”; „a legenda hamuja”;
„a megtörtént jövő”, „fej vagy írás”; „vészkijárat”; „tudnak-e a jász lovasok nevetni” – jelzik
mindezt már címükben is a legemlékezetesebb verseskönyvek, s a „szavaink szépapáit”
szólító, a „jelenéseket” stilizáló ciklus, vagy a „kétségeink hármasoltárára”, „a Bethlen Gábor földmozgás kiterjedésére” komponált poémák.

90

tiszatáj

Ebbe az érzelmi, intellektuális – és intertextuális – szövegegyüttesbe igazán szervesen
illeszkedik tehát a költő legutóbbi lírakötete, a bibliai, ószövetségi történeteket és példázatokat feldolgozó Verses Ótestamentum. Ennek nagy része a Pentateuchusban, azon belül a Mózes első két könyvében olvasható eseményeket elevenít újjá – Noé és az özönvíz
históriájától az emberi gőgből épített Bábel tornyának félbemaradásán („Az ember is,
nemcsak a Torony torzó?”), Sodoma (a „korcs lét, tobzódó bűnök városa”) pusztulásán,
Lót hátratekintő feleségének sóbálvánnyá meredésén keresztül Ábrahám próbatételéig,
Jákob lajtorjájáig, az álomfejtő József kútba hajításáig, majd Izráel fiainak Egyiptomban
való letelepedéséig, és így tovább. Az epikus elbeszélésmenet régies lejtését, archaikus ízű
egyenletességét a nagyjából ötös, hatodfeles jambikus sorok, a páros és keresztrímek változatossága, a lazán ritmikus lüktetés tagoló-hangsúlyos vagy időmértékes ütemekkel (kevert, szimultán verseléssel) való olykori meglendítése biztosítja. Ez a metrikai képletében
főként Babits Jónás könyvére emlékeztető előadásmód egyszerre kelt ódon hangulatokat
és fest élénken villódzó színeket. Mert a leírás mesterkéletlen tárgyszerűségét, frissen
életes gördülékenységét a testi-lelki közelképi ábrázolások, az expresszív jelenet- és karakterrajzok vagy az Úrral folytatott szikrázó dialógusok csak fokozzák, s így sűrűsödnek
ókori és modern intonációt vegyítő drámai hangzásúvá a legmegrendítőbb pillanatok.
Amikor Szodomában „Káromlás-okádék buzog föl s felgyúl / az árnyék mögöttük, amint
hanyatt- / homlok menekülnének – de hova!” Vagy amikor az egyetlen fiát égő áldozatul
megölni kész Ábrahám tekintete olyanná lesz, „mint a láng s a kés”, s a szorongó Izsák rádöbben, hogy a „Gondviselésnek / ilyen nagy ára van? A félelem!”, de végül a felmentő isteni szóra megkönnyebbülő apa „féktelen örömmel” kiálthat egy (a fia helyett feláldozandó) kosra, utánaveti magát, s „földdel keveredve repül szakálla”.
A felvillantott szenzuális, pszichológiai mozzanatok még intenzívebben tömörülnek
a Mózes prófétai-szabadítói cselekedeteit, vívódásait, elszánásait kivetítő fejezetekben
(A szabadság üzenete, A törvénytáblák). A részletező történetmondást (a nádkosár, az égő
csipkebokor, az egyiptomi csapások, a kivonulás, a kettévált tenger, a pusztai vándorlás,
a fürjek és az égi manna – a Károlitól átvett megnevezés szerinti „apró gömbölyegek” –,
a sziklából való vízfakasztás, az aranyborjú s a többi összes motívumával) egyre drámaibban
rétegezik itt a népvezéri elhivatottság lélektani vetületei, a küldetésteljesítés evilági és
természetfölötti késztetései, a szenvedéstudat célképzetes lélekerői, lelkiismereti motivációi. Megrázó az emberi és emberfeletti indulatok öntépő kavargása – különösen a zúgolódó nép kárhoztató szemrehányásai (amikor „a pusztaság szárító csendje / kiszívta maradék reményüket”), engedetlenségei, s a mennyei segítségben, szövetségben biztos törvényhozói eltökéltség kétféle akaratdimenziója közötti őrlődés; nemkülönben az „egy Isten” parancsát hűséggel teljesítő kiválasztott lény bálványdöntő irtózata („Zihál az agg /
tüdő, és döng a csapások alatt / a bálvány”). S nem kevésbé a feltoluló végső kétely, hogy
mi lesz mindezek után, „hogyha ki a gonoszat / s a jót egyaránt bennünk elültette, / nem
segít megtalálni az igaz utat?” – mert „ami még hátravan, a többi bűn, / azon múlik, hogy
sorsunk nem hagyod / veszni – gondolja keserűn”, az Úrra tekintve, a jövőt félő Mózes.
Filozofikumában, nyelvezetében további árnyalatokkal telítődik a Jób megpróbáltatásait, szenvedését boncolgató nagy elbeszélő költemény. Már maga a bibliai pretextus
– a Jób könyve – különleges sűrítménye és foglalata hit, erkölcs, bűn legmélyebb, legbonyodalmasabb metafizikai, teológiai, vallásbölcseleti kérdéseinek és összefüggéseinek. A végső

2006. augusztus

91

talány a teremtő és törvényalkotó abszolútum felfoghatatlansága, az isteni akarat, az istenítélet minden emberi bölcsességet fölülhaladó kiismerhetetlensége („bal kéz felől cselekszik, de meg nem foghatom; jobb kéz felől rejtőzködik és nem láthatom”), tökéletes
függetlensége minden relatív emberi érdemtől, igazságtól, kutató-viszonyító értelemtől,
logikus okságtól és oknyomozó igazságtevéstől (például a felháborodástól, hogy „nem az
istentelent illeti-é romlás, és nem a gonosztevőt-é veszedelem?”) – de nem zsarnoki érzéketlensége a morálisan rendíthetetlen humanitással szemben; s a legfőbb probléma a hit
(az istenfélelem, az istenszeretet) érdekfüggő feltételessége vagy feltétlensége: Isten kérdőre vonása helyett a belátás, hogy vele (de csakis vele) szemben (kierkegaard-i értelemben) sohasem lehet igazunk. S ez pedig a metanoia – a szeretetviszonyulás, a hit személyességének maximumáig. Nem véletlen e szakrális-numinózus ősparabola számtalan modern értelmezése az egyetemes filozófia- és irodalomtörténetben – Blake-től Shaw-ig,
Kanttól Jungig. (A bibliás tenger [2004] című tematikus – huszadik századi magyar költők ószövetségi ihletésű verseit tartalmazó – antológiában, a Jóbhoz fűződő darabok között csak az erdélyiek közül is szerepel Szombati-Szabó István és Szilágyi Domokos egyegy műve; de említhetjük Bálint Tibor Jób hetedik védekezése című novelláját is.) Northrop Frye szerint „a Jób könyvét a bibliai elbeszélés egyfajta összegzéseként is felfoghatjuk,
ahogyan a Jelenések könyve a Biblia képvilágát összegzi”; Jób „mintha végigjárná a bibliai
elbeszélés teljes körét, a teremtéstől és a bűnbeeséstől kezdve, az egyiptomi csapásokon,
az atyák törvényt és bölcsességet közvetítő mondásain, a bölcsesség láncát megszakító
prófétai meglátáson át a jelenlét végső látomásáig és annak tudásáig, hogy a halál fogságában is az életéi vagyunk”.
Mindezek a vonatkozások és jelentéssugallatok itt is gazdagon áthatják Jób sirámait,
a barátok okoskodó magyarázatait, a kétséghömpölygető bizonyosságfürkészés vágyait,
a végső töredelem vallomásait – hogy „nem felfogni, fogadni a csodát / – gondolta Jób –,
ez a legnehezebb”. Közben hullámzó gondolatfutamok, átképzeléses dikciófolyamok sokasága firtatja nyomorúság és kiszolgáltatottság, hit és moralitás viszonylatait, hogy miképpen lehetne tökéletesnek dicsérni, „hol nincs határ / jó és gonosz közt”, viszont „leckéztetni csak / annak szabad, ki végtelenben ül, / ki ad, ha nem kérsz, s mikor kérsz, nem
ad”; s hogy „hány ember mondja ezt: Jób én vagyok”. A szimbolikus sorsazonosítás (a lezáró Etűdben – mint Jónás imájában) még inkább kitágul, a törékeny test és elme lélekbe
és érzékekbe maró felismerések, gondtapasztalások, hiábavaló áldozatok történelmi terheit hordozza immár: „szörnyű titkokat / rejt a világ s a magad bugyra, hisz / a természetnek része vagy te is: / lappang család- s országnagy gond, esély, / káini kő és vízözön-veszély, / aszkétahit s vallató máglyaláng, / tömegbűn s egyszemélyes bumeráng, / a bűntudaté; nyíl és kereszt döf át, / nyakunkon a tatár, szomszéd, barát”; s „csak Ő kíméljen,
aki életet / adott”. A szorongató egzisztenciális alap- és határhelyzet horizontja a létbevetettség teljes antropologikumát sejteti. Lászlóffy Csaba „szárnyaló drámai költeménye”
(Ébert Tibor) – „a szenvedő ember kiáltása, a már régen befogadott Szentlélek mocorgása,
fészkelődése, nyugtató simogatása, a költő magánfohásza” (Koppány Zsolt) – felzaklat és
elsodor, de elcsendesít és meg is tisztít. Olyan hitet szenved meg és küzd ki, „amelyet csak
egy dráma résztvevőjeként lehet megszerezni” (Demény Péter).

Bertha Zoltán

92

tiszatáj

Egy új magyar–olasz irodalomtörténetről
Ha egy magyar italianista kézbe veszi Szénási Ferenc A huszadik századi olasz irodalom. Történet, szerzők, művek
című könyvét, első szava csakis a megelégedés hangján
szólhat: végre valaki megírta. Noha az olasz irodalom különféle korszakairól szóló tanulmányokból, magyar–olasz
kapcsolattörténeti munkákból most már magyar nyelven
sincs hiány, sőt, azt is elmondhatjuk, hogy a magyarországi
olasz irodalomtörténet-írás bizonyos hagyományokra tekinthet vissza (Radó Antal műve, az első magyar nyelven
írt olasz irodalomtörténet 1896-ban jelent meg), a XX. század olasz irodalmáról ez az első teljes összegzés.
Ám ha Szénási Ferenc irodalomtörténetét nem szakmabeli pillantja meg a könyvesboltok polcain, két dolgon is
elgondolkodhat. Az egyik: miért is írunk irodalomtörténetet? A másik kérdés immár a munka közvetlen, azaz gyaNemzeti Tankönyvkiadó
korlati hasznán (felsőoktatási tankönyv) túlra mutat: mi
Budapest, 2004
értelme
van idegen nemzeti irodalomtörténetet írni? Miért
252 oldal, 3050 Ft
is nem hagyjuk ezt – jelen esetben – az olaszokra, s fordítjuk le a nekünk legjobban tetszőt? A XX. század első felében Babits Mihály és Szerb Antal
tett máig ható kísérletet a világirodalom fogalmának újragondolására. Kimondták, hogy
„a világirodalom története élő összefüggés”. Az irodalomtörténet-írás valójában tükör: azért
is írunk hát idegen irodalomtörténetet, mert úgy emberöltőnként szükség van felelősségteljes írásos megnyilatkozásokra, közösségi alkotásokra, melyekben annak a nemzetnek
a kultúrája, hagyománya is tükröződik, amely az irodalomtörténész személye által az irodalomtörténet megírására vállalkozott.
A világirodalmi rangot képviselő alkotásoknak a köre meglehetősen szűk: elférnek egy
nem különösebben nagy magánkönyvtárban. Szénási Ferenc irodalomtörténete egy közepes méretű kötetben elfér: 105 oldal A történet; 20 oldal A szerzők; 112 oldal A művek,
azaz a szövegelemzésekkel kiegészített antológia. A művet a felhasznált szakirodalom bibliográfiája zárja. A köteten belül jól követhetők és rendkívül logikusak a három egységet
összekapcsoló szövegközi utalások, és figyelemfelkeltőek a kurzív kiemelések. Ez a szerkezet jól áttekinthető, könnyen kezelhető kézikönyvvé teszi a művet. Az olvasó az antológia
lapozgatásakor sejtheti meg, milyen nehéz dologra vállalkozott a szerző: a XX. századi
olasz irodalom alkotásai közül e viszonylag szűkre szabott terjedelemben kellett felmutatnia a korszak vitathatatlan alapműveit. Úgy sikerült ez, hogy az olvasóban végül nem az az
érzés alakul ki, hogy kurta, felsorolásszerű összegzést kapott, hanem egy szövegközpontú
irodalomtörténet és lényegretörő műelemzések tömör ötvözetét. Jóllehet egy irodalomtörténet értékbeli kiválasztáson alapuló tanúságtétel, egyben az olvasónak szóló útmutató

2006. augusztus

93

is: ez a könyv eligazítja őt a XX. századi olasz irodalom legfőbb stílusainak, műfajainak,
formáinak erdejében, írói módszerek sokféleségében, az olasz irodalmi élet intézményeinek működésében, kezdve a XIX. század örökségétől a XX. század utolsó évtizedében felbukkant pulp irodalomig; a korszak világirodalmi rangú képviselőin túl a Történet részben és a kislexikonban az elmúlt század olasz irodalmának valamennyi szerzőjéről említést tesz, akik az olasz nemzeti irodalom számára jelentőset alkottak, illetőleg jelentőséggel bírtak.
Az irodalomtörténész mindenképpen problematikus választások sora előtt áll, határoznia kell, mit von látókörébe, irányvonalat kell szabnia: az irodalmi alkotást dokumentumnak vagy monumentumnak tekinti, el kell döntenie, milyen arányban elegyíti művében a két alapvető retorikai stratégiát, a történetmondást és a leírást. Nyilvánvalóan meggyőzőbbek azok az irodalomtörténetek, amelyek elkerülik az egysíkú szemléletmód-választás csapdáját, és a szövegközpontú történetírást a kontextus vizsgálatával egészítik ki.
Szénási Ferenc munkája ezt az irányvonalat képviseli. A szerző a történetmondást és a leírást jól érzékelhetően, a könyv két nagyobbik szerkezeti egységében kettéválasztotta.
Csaknem minden történetmondó fejezetnek megfelel egy antológiabeli leíró-szövegelemző
rész. Huszonnégy fejezet foglalkozik a művek születési körülményeivel, az egyes írók,
költők életútjából éppen annyi tényt közölve ehhez, amennyi feltétlenül szükséges; a szerző
itt tesz említést az egyes alkotók és művük kritikai és közönségfogadtatásáról, megjelöli
helyüket az irodalmi hagyományon, a XX. századi „mozgó kánonon” belül, egyértelműen
tájékoztat arról, hogy az illető alkotás avagy szerzői életmű egyetemes érvényű, tehát világirodalmi rangú-e vagy az olasz nemzeti irodalmon belül volt korszakos jelentőségű.
E kritikai-értelmező munka során a szerző mintegy határkövekként jelöli ki a XX. századi
olasz irodalom három fő csomópontját: a regény újjászületését (Tozzi, Pirandello, Svevo),
a neorealizmus jelentkezését (az 1940-es évek közepétől az ’50-es évek közepéig) és a neoavantgárd végét (a ’60-as, ’70-es évek fordulója), nyomában a posztmodern eljövetelével.
A könyv egyik legszebb fejezete az Ungaretti költészetét bemutató rész a hozzá kapcsolódó
verselemző kommentárokkal együtt: az olvasó előtt e néhány tömör oldalon feltárul Ungaretti rendkívül gazdag képi világa, metrikai, akusztikai, szemantiaki eljárásainak sajátos
versbeli kombinációja, melynek eredményeképpen az értelmen túli tartományokba hatoló
költői szó mint „mérték és titok” Ungaretti poétikájának alappillére lesz. Az olasz versnyelvet gyökeresen megújító, ám későbbi pályaszakaszában abban mégis szintézist alkotó
Ungarettinek éppúgy önálló fejezetet szentel a szerző, mint Montalénak, akit a tárgyköltészet megújítójaként tart számon. Éppen a tárgyiasság sajátos költői eszközében jelöli meg
azt az elemet, amely a montalei poétikát különválasztja a hermetizmustól. Szénási Ferenc
a hermetizmusról nem a korábban elfogadott elv szerint beszél, mely minden utalásos,
áttételes közlésmóddal építkező költészetet a hermetizmus fogalomkörébe utalt, hanem
hermetizmuson csak a ’30-as években poétikai rendszerré érett és költői gyakorlattá vált
közlésmódot érti. Így Quasimodón kívül a hermetista költői iskola alkotóiként a firenzei
Mario Luzit, Alfonso Gattót, Piero Bigongiarit és a milánói Vittorio Serenit említi.
Dino Campana, Saba, Ungaretti, Cardarelli, Montale, Quasimodo és a hermetisták,
a háború utáni korszakból Sanguineti, Zanzotto, Magrelli – a megújuló olasz költészet vitathatatlanul nagy alakjai, közülük legalább három (Cardarelli, Zanzotto és Magrelli) Szénási Ferenc könyvében nyer először méltó irodalomtörténeti értelmezést magyar nyelven,

94

tiszatáj

mindamellett e kötetből is kiderül, hogy a XX. század az olasz irodalom történetében elsősorban mégis az elbeszélő irodalom százada volt. Az olasz regény a múlt század első két
évtizedében hozta be az európai realizmushoz képesti lemaradását és újította meg egyben
magát a műfajt, mégpedig olyan erővel, hogy néhány évtizeden belül a próza alkotta
a kollektív nemzeti tudatot, s a regény, illetőleg a hosszú elbeszélés műfajára épült és annak
köszönhetően erősödött meg az olasz könyvkiadóipar (s nyomában a filmipar). Szénási
Ferenc az olasz prózairodalom olyan irányzatait emeli irodalomtörténeti rangra, amelyeknek megítélésében sokáig az olasz irodalomkritika sem volt egységes. Ilyen például
a fantáziairodalom, amelyet sokszor a megtévesztő fantasztikus irodalom elnevezéssel is
illetnek, s amelynek olasz útjait a mágikus irodalomban (Bontempelli), a metafizikus prózában (Buzzati) és a szürrealista irodalom (Savinio, Delfini) különböző változataiban,
avagy a külön utakon járó, magányos alkotó, Tommaso Landolfi műveiben ismerhetjük
fel. Az olasz posztmodernről és annak teoretikai hátteréről is most olvashatunk először
magyar nyelvű összefoglalót, noha mind Calvino, mind Eco műveit sem mennyiségében,
sem minőségében nem elhanyagolható kommentár kísérte nálunk is, de a középnemzedék
alkotóiról, Tabucchiról, Del Giudicéről, De Carlóról és Vassalliról legfeljebb egy-egy recenziót olvashatott az olaszul nem tudó magyar érdeklődő.
Világunk szinte követhetetlen gyorsasággal változik, hatalmas mennyiségű kulturális
produktum keletkezik, melynek csak kis részét teszi ki az irodalom. Az irodalomtörténész
legfontosabb feladata e változás dinamikájának a nyomon követése, s az, hogy elfogulatlanul megmondja, mi az érték s mi nem az. Szénási Ferenc ezt teszi. Szépen ír: tárgyilagosan, szakszerűen, mégis lélekkel – ahogyan irodalomról írni érdemes. Ragaszkodik bizonyos kánonokhoz, hagyományhoz, és az antológiában szereplő műfordítások kiválasztásakor is csak akkor iktat be újat, ha föltétlenül szükséges. Ezáltal a kötet az olasz–magyar
műfordítás-történet dokumentumává is válik.

Lukácsi Margit

N É M E T H L Á S Z LÓ

SZOBRA

C SÍKSZENTMIHÁLYI RÓBERT alkotása

96

tiszatáj

MÁDL FERENC

Németh László szobrának avatására *
Tisztelt Hölgyeim és Uraim!
Örömmel köszöntöm Önöket ezen a jeles napon, amikor a magyar irodalom és gondolkodás óriásának állított szobor avatására jöttünk össze. Csíkszentmihályi Róbert szoborba
öntött vallomása méltó emlékezés Németh Lászlóról, az emberről és életművéről. Németh
László olyan alkotója volt a 20. századnak, aki minden gondolatában és reflexében ennek
a nemzetnek sorskérdéseire figyelt. Eközben mindig az egész emberiség sorsára ügyelő érzékenységgel szemlélte a világ változásait. Benne együtt volt az ideális hazafiság és az ideális világpolgárság, a szülőföldhöz, népéhez való hűség és a minden más nép sorsára,
kultúrájára való nyitottság. Életműve a magyar és európai kultúra velünk élő része lett.
Azokkal a vitákkal együtt, amelyek életében és utókorában munkásságáról és egyes műveiről folytak. A szellemi életből való kirekesztését célzó támadások is sűrűen érték. Igazi
vitapartnerei azonban mindig megbecsülték; nemcsak páratlan tudása és teremtő szelleme miatt, hanem emberségéért, példás moralitásáért.
Az utókorra Németh László műve maradt. Mi, akik kortársai is voltunk, nemcsak
a művet, hanem az embert is láttuk. Megtapasztalhattuk azt a kort is, amiben életművét
megteremtette. Teremtő nyugtalanság dolgozott benne. Esszéiben, drámáiban és regényeiben – alkotó erejével és kivételes tehetségével – a magyar irodalom egyik legnagyobb
szabású életművét alkotta meg. Németh László korosztályának felnőtt élete akkor kezdődött, amikor a magyarság történelmének tragikus éveit élte. Trianonnal kidőltek annak
a történelmi-irodalmi műhelynek a falai, amelyet történelmi Magyarországnak nevezünk,
amelyet a magyar nemzet örökkévalónak hitt. A külső és belső összeomlás állapota azonban nemcsak kétségbeesést, hanem heroikus terveket és nagy alkotásokat is szült.
Ez a sok szempontból oly sanyarú, és újabb katasztrófába sodródó kor a magyar irodalom történetének talán leggazdagabb termését hozta.
Ez az irodalom attól lett olyan nagyszerű, hogy írói számára rendkívüli tétet kínált.
Többségük tudatosan vagy éppen önmaga előtt is titkolva, nagy reményekkel vagy fogyó illúziókkal, de lelke mélyén a nemzet megváltója akart lenni. Gyakran még akkor is,
ha tudta, hogy ez lehetetlen. Németh László életművének lényegét sohasem érthetjük
meg, ha erre a nyílt vagy eltitkolt, tiszta szívű, szinte diákos hevületre nem gondolunk.
Sokan úgy látták, és azt hiszem jól látták, hogy Németh László világlátásának alapja
a gyakran semmibe vett, lesajnált morális küldetéstudata volt. Nagy szerepet kapott ebben
a tágabb közösség: a nemzet és az egész emberiség szolgálata.
*

Elhangzott Csíkszentmihályi Róbert Németh László-szobrának avatásán Budán (Pasaréti út és
a Radna utca találkozásánál) 2006. április 28-án

2006. augusztus

97

Németh László terjedelmében is hatalmas életművet hagyott maga után. Laikus olvasó
számára ennek egyik fontos értéke, hogy könyveit jószerével bárhol föl ütve az egészről
kapunk hiteles képet.
És azt is tapasztalhatjuk, hogy művészetének, intellektusának egyik fontos vonása,
hogy mindig mindenkihez szól. Diákhoz és tudóshoz, a szakmabeliekhez és a maguk örömére olvasókhoz, a történelemben elmélyülni akarókhoz és a maguk életének problémáira
választ keresőkhöz.
Esszéi és drámái, Széchenyiről, Galileiről, vagy VII. Gergelyről sokunknak életre szóló
élményei lettek, ahogyan regényei is.
Gondoljunk a nagy történelmi drámák szereplőitől annyira különböző Iszony hősnőjének életére; mindezek a jelképpé váló szereplők Németh László hőseiként végül ugyanazt hirdetik: a magasabb rendű értékek elsőbbségét, az elérhetetlen ideák felé törekvés
kudarcokkal teli szépségét, s az erkölcsi ember példának állítását.
„Szerettem az igazságot, gyűlöltem a méltatlanságot, ezért halok meg száműzetésben”
– így vonja meg élete mérlegét VII. Gergely.
Németh László is így summázta a maga életét. Ezt az érzést, ezt a gondolatot azonban
túlfeszített érzékenysége súgta neki. Olvasói szívéből, gondolkodásából ellenfelei ezt mindazonáltal sohasem tudták száműzni.
És ezt maga is érezte. Ez adott neki erőt a folytonos újrakezdéshez, belső megújuláshoz.
Hiszen az igazság szenvedélyes szeretete az életet csak látszólag megnehezítő teher.
Mert ennek hordozása jutalma és egyben feloldása is annak a sok vívódásnak, kétségnek
és lelki fájdalomnak, amit ez a szenvedély okoz.
Fogadják ezért is szeretettel ezt a szobrot, amely nemcsak Németh Lászlónak állít emléket, hanem az általa megmutatott igazi emberségnek nélkülözhetetlenségére is figyelmeztet.

98

tiszatáj

SZILÁGYI F ERENC

Az Emelkedő Nemzet kapitánya
Németh László pasaréti
szobrának fölállításakor
a Németh László Társaságnak

A merülő nemzet hű, jó kapitánya a vészben,
álltál s kormányzál bölcs szivüen s eszesen,
tudva, a Szkülla s Kharübdisz szirtfoka közt csak a köztes:
Harmadik Út győzhet; – s így vezetéd a hajót,
bárha ezért martak dühösen: a bal meg a jobb part;
ámde Te a füledet, mint Ulixes, betöméd,
és meghalt számodra dühödt dúvad röfögésük,
csalfa szirénhangjuk cinkosan-egy ricsaja.
S csak mentél, Itakába sietve reménnyel, az árbocfáho’ kötözve magad (gályaguzs ily keserű!)
Szálltál, célegyenest, hitedet meg sohse tagadva
egy Célért: Bal s Jobb csalfa szirénszava közt,
Gazdánk. – Föld! Föld! – biokertül int a Cseresnyés
s új Rend, hol nem a Pénz és nem az Áru a cél:
az Erkölcs s Szellem java: üdve – az isteni létel,
mert nem anyag és élv idvezit: az Ideál!
Benned az egy Itakád, a drága hazád dala szólt csak:
az otthon s a család: a kicsiny és a nagyobb:
„népi falanszter”, hol majd boldogan él haza és nép
s kertje-kapálva szedi földje beért aranyát,
hol folyvást terem és szaporul az édeni érték
égi Tudás fáját lesve a szomju agyak –
És Itakába’ a Szörny dübörögve a földre leomlott,
melyről rég megirád: zsarnoki lába agyag,
amiképp agya is; s ’56 szent ősze a lelked,
eszméid boldog, hős diadalma vala!
S fél Európánk rebbent meg az új, üde zajtól
s Téged, gályarabunk, épp e bukás igazolt:

2006. augusztus

99

új versengés kell, tanítád: a Piac meg a Munka
közt; s az utópia él: Kína ragyogva virul!
Kár, hogy mért nem oda utazál el Moszkva helyett, mint
kezdetben akarák; hogy ne lehess Te Tanú:
van lám, Harmadik Út s a Te eszméd rendre valósul!?!
Itthon a Bálvány dőlt, s győzve ujjonga a nép;
S vitte darabját már: eladásra az, ki emelte
s bár kürtszódtól dőlt, ezt tagadák, ha tudák:
az omlásnak okát, mit előre Te rég igazoltál.
– Nem Pekingbe menél: a zsenid hogy meg ne neszelje
s látni se lássa: fakad, nyit ki az eszmecsirád:
ősi, nagy országban a Jövendőnk nyiladozik már
és nem utópia: ím, győzhet a Harmadik Út! *
(Bár e csodát testben, sajnos, már meg nem is éréd:
a Nagy Léleknek szellem a lételeme!)
S nem a világ végén: ime: Kína benn a hazánkban
s ősi anyanyelvünk: dal- s a zenénk rokonok.
És a nagy országban pompáz sok ezernyi tarka virágfaj
s szól a cinke, rigó s pinty, csalogány, szabadon
– Jártam Kínában, s a telefonfülkébe’ papírpénzt
kelle a perselybe dobni, ha hívni akart
az ügyfél valakit: pont annyit, mennyi időt szánt
rá; s nem a bankótól kapcsola mégsem a gép:
szívünk volt – a szived – az a csöpp automata központ…
– Mért ne dobálnák be: Jog s ha Szabály kötelez?! –
kérdte a tolmács, Csang, értetlen s némi zavarral:
mert hisz a társadalom ősi alapja: Erény –
Ez, amiért küzdött s vérzett a hazánk a Forradalomban:
tőkés- s szolgai rend közt ama Harmadik Út,
mint prófétálád s Távolkelet ezt igazolja:
emberi léptékű verseny a nagy Stadion
küzdőszőnyegein, hol a jobbik győz: a Minőség,
erkölcs és „fair play” égi szabálya szerint!
S az erkölcs vihara zúgott ’56 lángnyelv egű őszén:
a becsületládát védte, fölizzva, erény,
mint a betört kirakat kincsét; s az idős, beteg asszonyt
a fegyverviselő átvezeté az – uton…
Az Erkölcs, amitől fölemelkedhet haza, nemzet
*

1959-iki moszkvai útja előtt eredetileg Kínába akarták kiküldeni az írót.

100

tiszatáj
sanda kalóztutajok közt Te vezess, Kapitány!
Óvjad hát néped most is, szent szellemalakban,
mint nagy Széchenyid, Mount Everest-magyarunk!
Így a Kelet népét Te vezényeld át a Nyugatra,
hogy vigye múltját is, hű európaiként,
tudván, hogy nem a Pénz s Hatalom csak a nemzetek őre:
szent önmegtagadás és a zarándoki hit,
az aszkétaszivek, melyekből folynak a szent jók,
a názáreti Jó, s Husz hite, égi Protest:
melyre jöhet gálya, elemészteni szellemi máglya
tőlük serken a hit s nőnek az isteneink !

A Tiszatáj 2006-ban megjelent könyvei:
PÉTER LÁSZLÓ: Népköltészet és irodalom (esszék, tanulmányok)
MODERN – MAGYAR – IRODALOM – TÖRTÉNET (tanulmányok)
NAGY GÁSPÁR: Közelebb az életemhez (2. kiadás) (esszék)
NÉMETH LÁSZLÓ: Napló
BAKA ISTVÁN Művei 3. (Publicisztikák, beszélgetések)

Szeptemberi számunk tartalmából
ACZÉL GÉZA, GERGELY ÁGNES, TANDORI DEZSŐ versei
FALUDY GYÖRGY, ORAVECZ IMRE prózája
POSZLER GYÖRGY esszéje
Tanulmány Kass János Hamlet-illusztrációiról
„A Tisza-parton mit keresek?”
(Hollósi Zsolt beszélgetése MOLNÁR LÁSZLÓ karmesterrel)

Ára: 350 Ft
Előfizetőknek: 300 Ft

91 7 7 0 1 3 3

11 6 0 0

8

0 0 6 0 8

