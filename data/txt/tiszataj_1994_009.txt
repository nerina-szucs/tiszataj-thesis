tiszatáj
1994. SZEPT. * 48. ÉVF.

Lászlóffy Aladár versei
Bálint Tibor, Határ Győző prózája
Spengler: A Nyugat alkonya (részlet)
Fried István: Az olvasó ember
(Ilia Mihály hat iksze)

Diák-melléklet: Szigeti Lajos Sándor
Kosztolányi- és Radnóti-elemzése

tiszatáj
IRODALMI FOLYÓIRAT

A szerkesztőség elnöke: V Ö R Ö S L Á S Z L Ó
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: A B L O N C Z Y L Á S Z L Ó
SZOKAI I M R E
Műszaki szerkesztő: E N G I M Á R I A

Főmunkatársaink:
B A K A I S T V Á N (Szeged)
D O B O S L Á S Z L Ó (Pozsony)
KISS G Y . C S A B A (Budapest)
S Ü T Ő A N D R Á S (Marosvásárhely)
SZÉLES K L Á R A (Budapest, Szeged)
V E K E R D I L Á S Z L Ó (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat
és a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a HÍRKER Rt. és
az NH Rt. Előfizethető bármely postahivatalnál, a hírlapkézbesítőknél, a Posta hírlapüzleteiben
és a Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVIII. ÉVFOLYAM, 9. SZÁM
1994. SZEPTEMBER
LÁSZLÓFFY ALADÁR: Nézem a télben-baktatót; A sorfal

3

LÁZÁRY RENÉ SÁNDOR: Egy falevélre; Vendégek; Kis
magyar groteszk; Erdélyi harangok; Orpheumi chanson; Sötétedő szememtől búcsúzom; Zsoltár, várakozásban (Közzéteszi: KOVÁCS ANDRÁS FERENC)

6

BÁLINT TIBOR: Mert felöltözve is mezítelenek vagyunk

11

JUHÁSZ ANIKÓ: A megvilágítás; Trambulin; Mozgások

22

BÖJTI GÁBOR: Csónaki Zsombor regénye

24

KÁLNAY ADÉL: Ahol a világnak vége van

28

HATÁR GYŐZŐ: Sárkánykereskedés; Cselédkönyv

34

SPENGLER, OSWALD: A Nyugat alkonya (Részlet) (Közzéteszi: CSEJTEI DEZSŐ-JUHÁSZ ANIKÓ)

38

Ilia Mihály hatvanéves
FRIED ISTVÁN: Az olvasó ember (Ilia Mihály hat iksze)

51

TANULMÁNY
KELEMEN ZOLTÁN: Táj vagy örökség?

63

BORBÁNDI GYULA: A világ térképe a nyugati magyar
irodalomban

69

NÉZŐ

SZŐKE KATALIN: Pétervár ködből és remegésből (Konsztantyin Vaginov versei elé, Baka István fordításában) ...
KONSZTANTYIN VAGINOV: * *

77

Psyché; Anachar-

zisz; * * * (BAKA ISTVÁN fordításai)

79

KRITIKA
VEKERDI LÁSZLÓ: Fűzi László: Az irodalom helyzettudata

81

SZÉLES KLARA: „...a körülmények hatalmát elszenvedő
és mégis értelmes emberi élet" (Cseke Péter: Hazatérő
szavak)

85

MŰVÉSZET
TAKACS LÁSZLÓ: „A Szép az, ami a helyén van" (Egy
régi beszélgetés a 100 éve született Molnár-C. Pállal) ....

89

ILLUSZTRÁCIÓ
MOLNÁR-C. PÁL Cyrano-sorozatából a 23., 33., 76. oldalon
és a belső borítón
DIÁK-MELLÉKLET
SZIGETI LAJOS SÁNDOR: Ritmus és létélmény
(Kosztolányi és Radnóti)

LÁSZLÓFFY ALADÁR

Nézem a télben-baktatót
Mint téli parkon át az ösvény,
bizonytalan kis nyomvonal,
a múltba néha visszaszöknél,
de most már mindent hó takar.
Nincs mentség már, a vak is látja,
ki adja fel a cél előtt!
A fák csipkéje mögött bástya,
a bástya mögött nagyidők.
Megint kitartok képzeletben:
tudom, mióta baktatok,
az is biztat, hogy béna lettem
s az is letör, ha nem vagyok.
Eddig a főúton jutottál.
Most térni mellékútra, és
a nyom kimondja: megfutottál?
Az is szökés, ha visszatérsz.
Folytasd az aknák közelében,
vágd át a robbant hidakat.
Akármi vár, egy hibbant éden akkor is maradj önmagad...
Megint vonulok, képzeletben
érkezem Verecke felől.
A bűntudat, hogy megérkeztem
s itt buktam el - lassan megöl.

4

tiszatáj

A sorfal
Rösernek az antikváriumba
Háttal a könyvek: áll a könyvtár.
Megsértődtek, mert ellentmondtál?
Mi vezényelt itt hátraarcot?
Ki ellen vették fel a harcot?
Mi miatt duzzognak így háttal?
Velem? a léttel? a világgal
mutatják, hogy haragban vannak?
Ekkora bölcsesség-anyagnak,
ekkora tapintat-tömegnek,
ennyi felgyújtott szeretetnek,
ki parancsol e hadosztálynak?
Hű katonáim. Alinak, állnak,
homályban, ködben, zajló csendben,
őrtállnak talpig-érdekemben,
fejem körül, melynek hogy megmondd,
fejed kockáztatod, mint Egmont,
ez most a saját regimentem,
amivel szempontjaim mentem;
ha külön svédek és palócok,
értem egységes martalócok, •
kiknek összehangolt fegyelme
eszmények kicsikart kegyelme.
Megözvegyült tévhiteimre
őrszent vigyáz: egy könyv-Szent Imre,
a lélek poklaiba érni
egy kötet-Dante fog kísérni
viszonozván Vergiliusnak,
hogy időnként mindent megúsznak
a Brúnók is mint menekültek,
ha könyvkolostoromba gyűltek.
Foglár-kötet kukucskál szembe
koponyám kulcslyukán fejembe.
Amit megtudhattam, már tudták
és bármely álmom már aludták.
Mint garatba, egyetlen lénybe
hordják, bár ők vannak fölényben.
Megbénítnak e hátraarccal:
nem ősember vagyok, se marsall
sorfaluk mögött ahogy járok,
közönyös készséget találok.

1994. szeptember

5
A tumultusban egy se vész el
a tarkón viselt rangjelzéssel.
Különben végig háttal állnak
megvetett életnek, halálnak...
Ez hát a Gutenberg-galaxis.
Ha netán 2000-ben laksz is,
reádborul az este szépen
a hipertechnika jegyében ne hidd, hogy bármi más megoldás:
az ég acéllapján a hold ás
aranysavával matricákat...
Öntsetek betűt a világnak,
adjatok agyrém helyett könyvet,
jóllehet, varázsolni könnyebb
a kilogrammból hologramot,
agyból trösztöt, kolhozból bankot,
békés némából veszett kántort,
mártírból szellemagitátort a gyermeklények, gyermeklányok
nem érzik trükknek a világot,
melyből csak sorról sorra jönnek
jelei bánatnak, örömnek.
Makogva mezítláb és bamba
felriadás-félámulatban
indultunk el valahol messze
hogy fajtánk könyvét megkeresse.
Marad a Gutenberg-galaxis,
megszenvedett és drága praxis
világok rongya, bűne, bája.
Hány hómező terült alája,
hány patyolatlap lobogásán
gyönyörködött inkább a sátán,
az eszmélet hány gályarabja
tolongott szolgálni alatta!
Ragyog és kiiktathatatlan,
mint Vezúvok alól a katlan,
számolni vele végesvégig
könnyebben vezethet az égig.

8

tiszatáj

LÁZÁRT RENÉ SÁNDOR

Egy falevélre
Emlékkönyvbe
Sodródom őszi fényben
Egy fáradt csillagon...
Miként ő, én is égtem:
Virágoztam vakon.
Lehulltam, mert virultam:
Világba szórt athom...
Örvénylő semmi múltam:
Magam sodortatom.
Sodornak álmok, évek
Szél hintaján... Hagyom.
Szebb lesz hideg levélnek...
Szeressetek nagyon!
Maros-Vásárhelyt, 1892 októberében

Vendégek
Hajts, a kurta lét csak álom:
Rajta, rongyok, czifra menték...
Mint futó kép, ritka vendég Vágtatunk a vak határon.
Rajta, rongyok, czifra menték!
Vén homokfutón, batáron
Vágtatunk a vak határon,
Lányok, férfiak, leventék!
Lázáry René Sándor 1859-ben született Kolozsvárott. Latin és francia szakos tanár volt,
kiváló romanista hírében állott, de hosszabb ideig hivatalnokként is működött. 1890-től Marosvásárhelyen élt - ott hunyt el 1927-ben. Töredékes önéletrajza, harminchat verse, valamint három
(Babits Mihályhoz, Moher Károlyhoz és Osvát Kálmánhoz intézett) levele 1992 augusztusában
került elő a marosvásárhelyi Molter-hagyatékból. A felfedezést követő filológiai kutatómunka,
illetve életrajzi nyomozás eredményeképpen további harminchárom költeményre, jó néhány levélre és elegyes följegyzésre bukkantunk a költő élettársának, Vajdaréthy Júliának mindeddig
lappangó hagyatékában. (Marosi Ildikó és Marosi Barna, valamint dr. Vajdaréthy Rábán szíves
hozzájárulásával közzéteszi: KOVÁCS ANDRÁS FERENC.)

1994. szeptember

7
Vén homokfutón, batáron
Hajt a vágy, mely egyre bent ég:
Lányok, férfiak, leventék
Hídon át, hegyen, vad áron.
Hajt a vágy, mely egyre bent ég:
Túl a szón, hazán, baráton...
Hídon át, hegyen, vad áron Hajrá, vár az Új, a Szent Vég!
Túl a szón, hazán, baráton,
Mint futó kép, ritka vendég Hajrá, vár az Új, a Szent Vég!
Hajts, a kurta lét csak álom...
Maros-Vásárhelyt, 1892 novemberében

Kis magyar groteszk
Megy Puskin Sándor át a Postaréten,
Megy egyszemélyben Lermontov Mihály,
S így szól magához: „Miska!Mostan értem...
Szánj meg figyelj, mert elmondom - mi fáj.
Meglőnek majd, ha még szeretni mersz tán:
A bú sörétje súlyos, ó, tömör,
S a boldogság túl többezernyi versztán,
Mint csábos ízben bujdosó csömör.
Én, Puskin Mihály, én, Lermontov Sándor,
Tántorgó szélben lékelt lelkű vándor:
En mondtam ezt, midőn halálba mék,
Mert provokált a Sors, a sarki pék,
A mészáros, a könyvelő sa kántorSzívem, szakadj meg - itt lyukadj ki még!"
Maros-Vásárhelyt, 1893 januárjában

8

tiszatáj

Erdélyi harangok
Kétszáz év múlva rólunk semmi hír már Kaczaghatsz hát, hisz mindhiába sírnál...
Mert jó mulatság volt ez - férfimunka.
S nem tudni még: mi lesz, ki tér nyomunkba?
Kolozsvárott vagy Maros- Vásárhelyütt
Nem kérdi senki: „Sándor, újra elgyütt?"
Más örvend, csókol, hívja, szidja Istent...
Más öldököl, lop, irhát s lelket is ment...
Más él-hal, búsul helyettünk, s ha tudja:
Boldogságát is helyettünk hazudja.
Más lakja házunk, más hordozza arczunk,
Más álmodik - mi már csak mélyen alszunk,
Almok nélkül, mint nyelvetlen harangok...
Oly szótlanul nyugosznak lenn a hangok,
Mert szó sincs már, fohász, fakult esengés,
Ha megtört, hűvös érczhe fúlt a zengés...
Visszhangja bennünk elbolyong ha alszunk:
Más lakja házunk, más hordozza arczunk.
Maros-Vásárhelyt, 1893 februárjában

Orpheumi chanson
Özséb úrnak a zengerájba

Bonzsúr, kicsi lány!
Pardőz, pofikám!
Mindegy, ki silány,
Mindegy, ki vidám...
Fő az elegansz!
Fűző, dudor, ék!
Fél ész, fele sansz!
Minden buborék!
Bú, bú, buborék...

9

1994. szeptember
Pompás a diné!
Pezsgő, praliné!
Válczer ma az úr!
Polkáz a mazúr!
Chopin Frédéric
Ránk sem hederít!
Sikkes humoreszk!
Herczig buboreszk!
Bú, bú, buboreszk...
Naccsád csodaszép!
Sasszé, maga rest!
Ily nagy szoarét...
Oh, mily pazar est!
Jönnek Kaparék!
Jönnek Kuporék!
Csapnak kabarét!
Minden buborék!
Bú, bú, buborék...
Maros-Vásárhelyt, 1904 februárjában

Sötétedő szememtől búcsúzom
Ady Endre könyvére

Vénült szemem nagy látásokba fárad:
Nem villan mélyén visszfénye csodáknak,
Nem lakja többé Páris, Pest vagy Várad Nincs ragyogása.
Kóbor szememnek mit se látom hasznát:
Nem pillant perezre, szétfutó folyókra...
Nem néz Küküllőt, Szajnát, Szamost, Krasznát Könnye se lobban.
Szemem fényétől álmok megraboltak:
Megvakítottak, voltam bár királyuk Képekben krőzus... Mindent meglakoltat
Vélem a látás.
Vándor szemem felejti, ha mit látott:
Másként tekint már földi víg valókra.
O, te veszendő nézés - hamis, áldott
Űri sötétség!

10

tiszatáj
Száll szemem fénye, elhagy, tovarebben:
Mégis enyém csak... Lettem aki lettem De nálam Isten sem láthatta szebben
Ezt a világot.
Maros-Vásárhelyt, 1923 októberében

Zsoltár, várakozásban
Uram, bocsáss el már - hadd menjek.
Majd jönnek mások, más adventek,
Más karácsonyok, más havak,
Más költemények, más szavak,
Más tartozásból támad más hit,
Óságos mód új tanba vásik Minden megmásít, minden másul,
Ha mi volt, csak a nincsben fásul:
Evek fakulnak, színek kopnak,
Költők hazudnak holnapoknak,
Fakulnak képek, kopnak rímek,
Maguknak senkik lopnak czímet Ha mi volt, csak a nincsben fásul,
Várakozásban minden másul:
A régi verstan újba vásik,
Más reménységek jönnek, más hit,
Más hűtlenségek, más szavak,
Más hasonlatok, más havak,
Születnek mások más adventben,
Helyettem is majd - hát hagyj engem...
Maros-Vásárhelyt, 1926-ban, András-nap után

1994. szeptember 13

BÁLINT

TIBOR

Mert felöltözve is mezítelenek vagyunk
Rózsa tanár úr mostanában nyugtalanul aludt, édesanyjának két évtizednyi üldögélése a tolószékben figyelmessé tette minden rezzenés iránt, s ha bármilyen hangot
hallott, már nyitva volt a szeme, már figyelt, már kész volt fölserkenni. Egyszer úgy
tűnt neki, hogy valaki sóhajtott, hogy a tolókocsi rugójának folyamatos megereszkedése nyöszörgéshez hasonlít, és ez a föl-fölriadás Mami halála után sem szűnt meg, sót
magányosságába láthatatlan ereken szivárgott bele a félelem.
- Annyira megszoktam kettesben, hogy már csak félig érzem magam! - sóhajtott
fel olykor az öregek sétatéri padján.
Ébrenalvóvá tette már az is, hogy elárvulása előtt föléje költözött Porkoláb, az
állambiztonsági őrmester: leverte a lakatot a kivándorolt szász család lakásáról, és behurcolkodott. Rózsa tudta, hogy ez jogsértés, hogy egyedül neki van jussa a házhoz,
barátai azonban figyelmeztették, hogy ne pörlekedjék, ne ingerelje a betolakodót, mert
ha berzenkedik, az őrmester meghurcoltatja, ő pedig annál félénkebb volt, semhogy
tiltakozzék, noha egy idő után akkor is hallotta a csizmák döndülését a feje fölött, ha
az új lakó nem volt odahaza.
Volt rá eset, amikor félelmei csigalépcsőjén már kora este ledöntötte a fáradtság,
kikapcsolta a további gyötrődésből és belökte az öntudatlanság sötétjébe - de mi haszna volt ebből is? Órák múltán úgy ébredt, mintha elszivárgott volna belőle minden
erő, sokáig üldögélt a heverő szélén, kábán, s még tanácstalanabbul, mint azelőtt, és sápadtan dörzsölgette a karját, térdét, álombeli kószálásainak a nyomait keresve önmagán. E napon is ez történt, s mikor a többszöri csengetésre föleszmélt, azt sem tudta,
hogy nappal van-e vagy sötét éjszaka, még a lakása is idegennek tűnt számára, s úgy
ment az ajtó felé, hogy összecserélt papucsai beleakadtak az előszoba szőnyegébe.
Odakünn az őrmester felesége állt mosolyogva:
- A férjem arra kéri a tanár urat, hogy este jöjjön fel hozzánk, mert beszélni
óhajt a tanár úrral...
Rózsa bólintott, egy pillanatig nagyon is természetesnek tartotta, hogy az őrmester meg akarja magyarázni alávaló cselekedetét, talán még bocsánatot is kér majd tőle,
de amikor visszaindult díványfészkéhez, el-elfulladva köhögni kezdett, arca lángba borult, szeme könnyesen kimeredt. Most döbbent rá, hogy valójában magához rendelte
ez a csizmás kandúr, a magabiztos pöffeszkedők gőgjével üzent le az asszonytól, s ezt
oly bántónak találta, hogy sérelmével nem is tudott egyedül maradni a négy fal között;
meg kellett keresnie a barátait, hogy tanácsot kérjen tőlük. Néhányukat még alkonyatkor is ott találta a sétatéri padon, az ecetfa alatt.
- Már ott tartok, hogy az altató sem használ! - mondta sírós hangon, miután
leült. - Éjszaka is hallom, ahogy járkál fölöttem, ahogy tapos az agyamon... Már elpanaszoltam, miként dúlta fel a padlást és hajította le legkedvesebb emléktárgyaimat, hogy
aztán máglyát rakjon belőlük, most pedig azt üzeni, menjek fel hozzá este; én azonban
fogom magam és elrejtőzöm...
Részlet a Bábel toronyháza című készülő regényből.

12

tiszatáj

Balló, a karmester e szavakra sétapálcájával idegesen belekavart a pad körüli homályba:
- A nagy félsznek a fele is sok, barátom!... Az a ház a tied, hadd érezze hát a betolakodó rosszul magát az elhódított területen! Az állatvilágban ez a sunyi félelem
nemzedékeken át tart!...
Dengezics, a gyógyszerész fölnevetett:
- Elbújni a legnagyobb ostobaság! Épp ellenkezőleg, ülj ki az udvar közepére, és
áztasd lavórban a lábad, aztán vágd le a körmeidet, hadd lássa az az ember, hogy nem
félsz tőle!
Hankis, az irodalomtanár rábólintott:
- Igaza van Dergezicsnek: akit megvetünk, azelőtt soha ne restelljük magunkat!
Ballónak még volt közölnivalója:
- Ha elfog a félelem, képzeld azt, hogy valamennyien egy gőzfürdőben pároljuk
magunkat, s mindenik férfi hitvány, kopasztott kakashoz hasonlít: hogyan félhetnénk
hát egymástól? És ne felejtsed el, hogy mi felöltözve is mindig mezítelenek vagyunk!
Rózsa Kázmér azonban vigasztalanul rázta a fejét:
- Nyugodt víztől is irtózik a hajótörött, és az ember életében a félelem a leghatalmasabb úr; minden gonosz cselekedet viszont még félelmetesebbé válik, ha a kárt,
amelyet okoz, nem lehet helyrehozni; az őrmester pedig nem „tűzbiztonságból" rámolta ki a padlásomat és égette el még nagyszüleim leveleit is, hanem azért, hogy
amolyan jöttmentté, szellemi sehonnaivá tegyen engem a házamban!
Mihelyt hazaért, végigfeküdt a heverőn, és tenyerét az arcára szorította; nem
akart gondolni semmire, de hallotta, amint tovapattannak fölötte a percek, amint közeledik a beszélgetés ideje, s magában megint háborogni kezdett: kicsoda ez az alak,
még ha az eget veri is a fejével, hogy magához rendelje őt?... Ha valamit közölni óhajt,
kopogjon be hozzá, és mondja el, mit akar, annak rendje-módja szerint, ne fogadja kihallgatáson a szarházi!... Eszébe idézte az öregek tanácsait, gondolatban rábólintott
arra, hogy aki fél, nemcsak a kincseit veszíti el, hanem a reményt is, de egyre inkább
úgy érezte, ha elzárkózik a beszélgetés elől, ez kihívásnak számít...
A gyötrő tanácstalanság végül felkeltette. Magára vette a trencskóját, s úgy topogott jó ideig a szoba közepén, a kalapját forgatva a kezében, amikor az utca felől motorzúgást, kiabálást hallott; az ablakhoz sietett, félrehúzta a függönyt, s akkor már
látta, hogy katonák zongorát hoztak teherkocsin. Kettő leugrott, kettő fennmaradt és
leengedte a lappantyút, kevéssel azután pedig két fiúcska szaladt elő a lépcsőház felől;
egyik tíz, a másik tizenkét éves forma lehetett. Mögöttük az őrmesterné sietett, kezét
aggódó sietséggel törölte a kötényébe, mintha neki is meg kellene fognia a zongorát,
egyedül a férfi lépkedett nyugodtan, a szájában fityegő cigaretta füstjétől hunyorogva:
khakiszínű pantallója fölé piros csíkos pizsamakabátot vett, s láthatóan spicces volt;
mikor odaért a bámészkodó gyerekekhez, a nagyobbikat magához húzta, majd leguggolva mellé, kezét a kezébe vette, s kissé kába rajongással nézett rá:
„Látod, Decebál?... Pásztorsípon nem akartál játszani, hegedűn pláne, egyik szemed mindig a vekkerórán volt!... De ha ezután is meglógsz a próbákról, kitekerem
a nyakad!... Ugye szorgalmasan gyakorolsz majd?... Gyakorolj is, apjáé, mert neked
vettem ezt a gyönyörű hangszert, és ha megnősz, kapsz egy szép fehér Dáciát is..."
A kölyök kihúzta a kezét az apja kezéből, és az elkényeztetett gyerekek buta
gőgjével mondta:
„Nem Dáciát akarok, hanem Alfa Rómeót!"

1994. szeptember

13

A mély csillogású, hatalmas zongorát a katonák vállukra vett hevederekkel cipelték be, imbolygó, meg-megroggyanó léptekkel, miközben a család kétoldalt vonulva
követte őket, s az asszony is, a férfi is kinyújtotta a kezét a gyönyörű szerzemény felé,
hogy oltalmazza, ha el találna billenni. Mikor Rózsának már úgy tűnt, hogy túl vannak a nehezén, az udvar mélyéről ismét kínlódás, erőlködés hangjai hallatszottak, majd
az őrmester káromkodott egy nagyot.
„Emeljük magasabbra!"
„Emelhetjük a jóistenig is!"
„Fordítsuk bütüjére!"
„Bütüjére, bütüjére! Nem látod, hogy a lábai miatt lehetetlen?! Ezt csak daruval
emeljük ki innen!
„Mi van, fiúk, a gatyátokba ment a putyera? Még nem láttam ilyen balfasz népséget!"
Az üvöltözésre Rózsa tanár úr ijedten összerezzent, hogy végigkarcolják a falat,
elgörbítik a fémkorlátot, letördelik a lépcsők szélét, s a ház megsínyli a katonák
ügyetlenkedését. Egy kis szőke szakaszvezető, aki felülről irányította a társait, most
intett, hogy engedjék vissza a zongorát, hátha meglelik a fogását, mielőtt összetörnék,
az őrmester pedig dühösen toporgott a lépcsőfordulóban, mert ezúttal nem tudta, mit
parancsoljon a legényeknek. Végül felkiáltott:
„Állj, a hétszentségit a zongorájának, mert ripityára teszem!...Ezt már csak egy
huszárvágással szabadíthatjuk ki innen!"
Indulatosan fölszuszogott a lépcsőn, de odabent a kezébe kerülhetett a pálinkásüveg, hiszen későn tért vissza, aztán imbolyogva odanyújtotta a kézifűrészt a legalul
álló katonának:
„Nyess le egy darabot a fedeléből, Matei, remélem, attul még épp oly szépen szól
majd a hangja a gyönyörűségnek!"
Mikor Rózsa meghallotta a fűrészelést, azt hitte, a lépcsőház ajtaját szabdalják
szét, és nemsokára már ott állt a buzgólkodók mögött; de amikor látta, mi történik,
még inkább elképedt és fölháborodott, mintha az ő tulajdonában tettek volna kárt.
- Tegye le azonnal azt a fűrészt, kérem! - szólt rá a katonára, és tiltakozón előrelépett. - Más megoldás nem jutott eszükbe?!... Hiszen ez barbárság!...
Elsápadt, és egész testében remegett. Matei abbahagyta a fűrészelést, a többiek várakozón fölegyenesedtek, az őrmester pedig, akit Rózsa eddig nem láthatott, most vigyorogva áthajolt a korláton:
„Csigavér, szomszéd! - intett. - Ne srófolja fel magát!... A sebészeti beavatkozást
ugyanis én rendeltem el!..."
A tanár megszégyenülve elhallgatott, lesunyta a fejét, visszatámolygott a szobájába, és megint végigvetette magát a heverőn; elveszettnek érezte magát:
„Csapdába estem, a saját ostobaságom csapdájába! - gondolta kétségbeesetten. Sosem felejti el az őrmester, hogy barbárnak neveztem a közlegények előtt!..."
A legkínosabb az volt számára, hogy elmaradt a beszélgetés, Porkoláb pityókosan
meg is feledkezhetett róla, de Rózsa tanár úr azt gyanította, hogy a sérelem után boszszúból meghosszabbította az ő szenvedő várakozását. Mikor az öregek padján elpanaszolta újabb kálváriáját, figyelmeztették, hogy ne kunyeráljon, ne alázkodjék meg,
mert az alázat élősködő kicsinyes erény, és inkább akarjon gőgös lenni, mint beszari;
egyébként is az őrmester hálás lehet neki, mert azt a zongorafedelet le lehet szerelni,
sőt a lábak is kicsavarhatok, mert menetesen vannak felrögzítve... Rózsának jólesett

14

tiszatáj

a bátorítás, de hazaérve már hasztalannak érzett minden tanácsot, hiszen régóta tapasztalta, hogy az ostobák azt bocsátják meg nekünk legnehezebben, ha ostobaságukban
tetten érjük őket. Legjobb lesz hát, ha mielőbb elnézést kér az új lakótól a beavatkozásért, mert a tisztázatlan helyzet, a zűrzavar mindig az ellenfélnek kedvez...
Nem is tudta sokáig elszenvedni a kétséget, és még azon az estén fölment kihallgatásra, amint ő nevezte; az ajtó tárva-nyitva volt, hogy kiszellőztessék a paprikás zsíron
táncoltatott hagyma szagát, és Rózsa egy pillanatig tétovázott, hogy belépjen-e vagy sem.
A küszöb mögül típusbútorral berendezett szobát látott, középütt hosszúkás asztallal,
székekkel, a falon két-három olajlenyomat díszelgett, szemből Grigorescu cigánylánya.
mosolygott kacéran a látogatóra, és Porkoláb az asztalra könyökölve cigarettázott a pálinkásüveg mellett. Az asszony megint csatorált, gyávának nevezte az őrmestert, s mikor Rózsa rádöbbent, hogy őróla beszél, fülelni kezdett; Marioara figyelmeztette a férjét, álljon a sarkára, és ha a tanár feljön, ne hamukázzon vele, mert ő maholnap megszüli
a harmadik gyereket, s amilyen fogékony, utána a negyediket, ötödiket is...
Az őrmester még mindig ugyanúgy ült, belezsibbadva kótyagos gondolataiba, és
a cigarettáját szívta.
- Jól van, ne mind karicsálj! - dörmögte végül. - Minden nap elpityeged ugyanazt, mintha magamtól nem is tudnám!
Erre az asszony felcsattant:
- Ha tudod, miért nem intézkedsz?!
Rózsa föleszmélt, hogy hallgatózik, és csengetett; a házigazda imbolygott elő, az
asszony gyors, ijedt pillantást vetett az ajtó felé, s mindjárt tova is surrant, a konyhába
menekült. Porkoláb szélesre tárta a karját:
- A, a tanár úr!... Csak tessék, tessék!... Szívből örülök, hogy megtisztel a látogatásával!...
Lesegítette a vendég trencskóját, bevezette és hellyel kínálta; ő maga azonban nem
ült le, hanem körbejárt az asztal mellett, aztán mindkettőjüknek töltött a koccintás
kedvéért, undorodva törölte meg a száját, ahogy kortyintás után szokta, az ablakhoz
ment, de amikor visszatért, az utálkozás még mindig ott vonaglott az ajka körül,
mintha az utcára pillantva rossz előjeleket látott volna.
- Nehéz napok jönnek, szomszéd! - sóhajtott fel megállva, anélkül, hogy a tanárra nézne. - Olyan tökszorítás lesz itt, amilyen még nem volt!... Meg kell hát fontolni
minden szót, meg kell válogatni a barátokat, nehogy bajba sodorjanak bennünket...
Minden lezárt ügyet újra felülvizsgálnak, és szó ami szó, a tanár úr szénája sem áll a legjobban: túlságosan elkötelezte magát ötvenhat mellett...
Mosolyogva, tréfásan megfenyegette a vendéget az ujjával; Rózsa nem sejtette,
hogy az őrmester ezzel kezdi majd, egy pillanatra lehunyta a szemét, és elsápadva, halkan mondta:
- Nekem a katedrámba került néhány igazság kimondása, és az én ügyem rég lezárt ügy, kérem!...
Porkoláb kétkedő kedéllyel ingatta a fejét:
- De a mai helyzetben másként hangzik az a „néhány igazság", és én idézni tudom. Az egyik például így szól: „Mindegy, hogy a szolgaság forradalomból vagy felszabadulásból ered, akkor is szolgaság!" A másik kijelentése ennél is veszélyesebb, mert
arra utalt, hogy Erdély nem azé lesz, aki a vérét hullatja érte, hanem aki teleszüli: vagy
talán másként mondta, tanár úr?...
Rózsa meghökkenve egyre ijedtebben hallgatta az őrmester számonkérését.

1994. szeptember

15

- De kérem, ezek nem az én szavaim! - hebegte. - Ezt Nicolaus Olahus, a Havasalföldről elszármazott humanista írta, és csupán idéztem a szavait, amikor önérzetemben megbántottak...
Látta az őrmesteren, hogy sosem hallott Olahusról, de a vádaskodót nem is érdekelte; sőt számításában csak zavarta ez a humanista „csodabogár", s végül felnevetett:
- Én nem vádolom a tanár urat, én csak figyelmeztetem, hogy fontoljon meg
minden szót, és kerülje a szabadszájú embereket, akik bajba sodorhatják, noha ön a barátainak nevezi őket...
Rózsának remegni kezdett a térde, és a gyomrából savanyú íz húzódott fel a torkába; az őrmester folytatta:
- Van egy román közmondás: Gura bate curu * Nos, erről van szó, és egy percig
se felejtse el, tanár úr, hogy a szekuritáté mindent megtud, amit meg akar tudni, és
olyan eszközeink vannak, hogy százötven méterről is kiszűrjük az egyéni hangot,
bármilyen zsibongás legyen is például a sétatéri pad körül, ahol ön a barátaival társalog.
Ha óhajtja, tüstént tehetünk egy próbát! Mesélje el a tanár úr, hogy utoljára mikről
diskuráltak, és én megmondom, stimmel-e a beszámoló...
Rózsa egy ideig gyámoltalan szomorúsággal mosolygott Porkolábra, először azt
hitte, csak kérkedik, de aztán belédöbbent, hogy ő is hallott arról a félelmetes készülékről, és elsápadt:
- Ön csapdát állít nekem, és kínos helyzetbe hoz: egyrészt, mert csak a magam
szavaiért vagyok felelős, másrészt, mert nem tudok hazudni; azt azonban nem várhatja
el tőlem, hogy a barátaimra árulkodjam; hiszen én beszélgetni jöttem ide, nem kihallgatásra...
Ekkor az őrmester elvesztette a türelmét, mintha tudná, hogy az örökké kárpáló
asszony most hallgatózik a konyhaajtó mögött; erélyesen kihúzott egy széket az asztaltól, és leült szemben a vendéggel.
- Tegyük félre ezt, hiszen mondtam, hogy nem vádaskodom! - intett a cigarettájával. - Játék volt az egész... Ha én bekopognék a tanár úrhoz, bizonyára az irodalomról beszélne, nos vegye úgy, hogy én ma este a hivatásomról fecsegtem... De ha már
erre terelődött a szó, bizalmasan azt is megmondom: a magyarok örüljenek, amíg
Hamudius elvtárs egészséges, mert ha földobja a talpát, vagy valami történik vele, magukat elevenen fölfalják azok, akik úgy vélik, hogy őkelme nagyon is kesztyűs kézzel
bánik a kisebbségekkel. Beszéljünk azonban egyébről: önnek van egy öccse nyugaton,
ha nem tévedek.
- Igen, Rózsa Ferenc, koreográfus. Párizsban él.
Az őrmester a dohányfüstön át merőn nézte a tanárt; Rózsa fájón, mélyről sóhajtott:
- Huszonöt esztendőn át minden évben kértem útlevelet, de megtagadták tőlem...
Porkoláb türelmetlenül legyintett:
- Most ne azt hánytorgassuk, ami volt; ha óhajtja, elintézem, hogy végleg kimehessen hozzá...
- Már késő. Mihez kezdenék ott idősen, betegen?
Az őrmester még egy kísérletet tett:
- És Magyarországra sem vágyik? Ott most jobb az élet, nem öltek bele annyit az
iparba, mint mi. És ott katedrát, lakást is kaphatna, hiszen ön kiváló tanár...
* A szájad megveri a feneked.

16

tiszatáj

Rózsa szomorú mosollyal meredt maga elé:
- Oly hiábavaló erről beszélni, kérem, mint egy halott körmeit csiszolgatni; hiszen nekem nem ott a haza, ahol több az élelem, és engem ennek a városnak minden
köve ide köt...
Az őrmester elfáradt, arca szürke lett az italtól meg a sok dohányzástól, és hirtelen megöregedve, gyűrötten, borzasan meredt a vendégre:
- Szép volt, amit a tanár úr mondott, de így sosem vergődünk zöldágra! A feleségem várandós, nagyobb lakásra lesz szükségünk, és én nem tehetek mást, mint hogy
felajánlok önnek egy legénylakást, közel a városhoz. Ha elfogadja, fedezem a költözés
költségeit, és egyebekben is segítem: beszerzek húst, hentesárut, tejterméket... Nos, áll
az alku?...
Válasz helyett Rózsa tanár úr elővette a zsebkendőjét, beletrombitált, de már ebből a hangból is érződött a felindultsága; az őrmester kikísérte az előszobába, de
hagyta, hogy ő maga vegye le a trencskóját a fogasról a kalapjával együtt...
- Nincs semmi baj, tanár úr, nincs semmi baj! - mondta, de a hangjában alattomos fenyegetés bujkált. - Legalább tudom, hogy a jövőben mihez tartsam magam!
Miután visszatért a lakásába, a legrémségesebb gondolatok ágaztak szét benne a
valóság fekete bokraivá; már nemcsak félt, de gyanakodott is, úgy érezte, ebben az órában neki szól ama bibliai intelem, hogy őrizkedjék a barátaitól, és egyetlen atyjafiának
se higgyen. Sorra tovavonultak előtte az ismert arcok, a Ballóé, Dengezicsé, a Pásztor
Bertalané, mohón beléjük mélyedt, a júdásvonásokat kereste rajtuk, aztán megszégyenülve levetette a trencskóját, és térdre ereszkedve körbe-körbeforgott a szőnyegen;
izzadtan nyúlt a heverő alá, bematatott a könyvek mögé, félrebillentette a festményeket a falon, s mindenütt a „poloskákat" kereste, mert való igaz, amit az őrmester mondott: a szekuritáté mindent megtud, amit meg akar tudni! Bekukucskál a fejünkbe,
kilesi legrejtettebb gondolatainkat, még az álmainknál is jelen van!... Jó lesz tehát, ha
vigyáz, ha kicserélteti a régebbi zárat, és színes pamutfonalakat ragaszt az ajtónyílásra,
hogy meggyőződjék, nem garázdálkodnak-e a lakásában az ő távolléte alatt; de szólnia
kell az öregeknek is a veszélyről, s meg kell állapodniok, hogy a jövőben csakis közömbös, ártatlan dolgokról beszélgetnek, s nem politizálnak...
Két héttel rá, hogy hazahozták a zongorát, ugyanaz a teherkocsi állt meg a kapu
előtt, és három szobafestő ugrált le róla. Létrákat, festékesvödröket, meszelőket hoztak, és a kedélyük éppoly rikítóan színes volt, mint a munkanadrágjuk meg a zubbonyuk. A hórihorgas, aki elöl lépdelt, papírcsákóval a fején, már az udvaron fütyörészni
kezdett, mögötte a zömök cigánylegény szép tenorját próbálgatta, amelyet a sivár üres
szobákban művel ki némelyik mázoló, és a vörös hajú kiskatona a félzsáknyi budai
föld alatt hajladozva vidáman pillantgatott ide-oda; de Rózsa őket is gyanakvón figyelte, mint aki tudja, hogy mostanában neki minden idegen csak rosszat hozhat, s mikor
később meghallotta odafentről a tologatott bútorok hörgését, csikorgását, nyikorgását,
rábólintott baljós előérzetére, és nem ok nélkül: délután lejött hozzá az őrmester
frissen, józanul, parfümözött arcából törökliliom illata áradt, mert hurcolkodás után
megfürdött, megborotválkozott; Rózsa félénken fürkésző pillantást vetett rá, mintha
azt lesné, vajon látszik-e még rajta a kínos beszélgetés nyoma, de Porkoláb kedves volt
és udvarias, tisztálkodás után még a hangja is puhábbnak tűnt; bizalmaskodón a tanár
vállára tette a kezét, mosolyogva a szemébe meredt, aztán arra kérte őt, hogy engedje
estére lehozni a tévékészüléket, mert folytatásos kalandfilm lesz, és a gyerekek pusztul-

1994. szeptember

17

nak bele, annyira szeretnék nézni, náluk azonban meg sem lehet állni abban a barababurában...* A házigazdát oly váratlanul érte a kérés, hogy csak topogott egy helyben;
de az őrmester a szótlan zavart máris beleegyezésnek vette, s mielőtt Rózsa elmondhatta volna aggodalmait, megfordult és visszasietett a lakásába, néhány perc múlva pedig
a veres hajú kiskatona meg a cigánylegény nyomakodott be a végre tárt ajtón, cipekedve. A tanár úr kétségbeesetten figyelte, vajon nyomot hagynak-e a szőnyegen meszes
bakancsaikkal, s mikor látta, hova állítják a tévékészüléket, fölkiáltott:
- Az Istenre kérem, vigyázzanak!... Az egy empire íróasztal, még a legkisebb karcolás is jóvátehetetlen kárt jelent!...
Az őrmester a helyzet előnyét fölismerve, diadalmas jóindulattal lendítette magasba a kezét:
- A tanár úrnak igaza van!... Ne legyünk barbárok, inkább hozzák le a mi tévéasztalunkat és a székeinket!...
Mikor egy percig ismét magára maradt, tanácstalanul szédült, de nem volt mellette senki, aki később tanúskodjék kényszerű helyzetéről, megalkuvásáról, nem látta sem
Zimics, sem Balló, sem Pásztor Bertalan, s ő hol az ajtó felé lesett, hol a számára idegen
készüléket figyelte; még magához sem tért első ijedtségéből, s már jött is a négy férfi
szuszogva, nagy zajjal, farsangi vidámsággal. A langaléta fölállította a szobaantennát,
a veres hajú sorban helyezte el a székeket, mint a moziban, s nemsokára valamennyien
leülhettek nézni az előadást: féltucatnyi hatalmas keblű nő illegette magát a képernyőn
tenyérnyi bugyikban, és az őrmester élvetegen csettintett:
- Nézzétek azt a csatakancát a huszárcsákóval a fején!... Meghágnátok, ugye?...
A hórihorgas festő sóvár-kétkedőn mosolygott:
- Nehéz betörni az ilyet annak, akinek nincs legalább egy tarisznya keményvalutája...
A cigánylegény erre hangosan felnevetett:
- Nem keményvaluta kell ide, pajtás, hanem kemény szerszám!
A veres hajú kiskatona buzgón helyeselt:
- Úgy bizony!... De a cérnakáplárnak savanyú a szőlő!
Később az asszony is lejött a gyerekekkel, karosszéket hozott, Decebal és Traian
egy-egy hokedlit; a lemeztelenített nőket látva az őrmesterné aggódón pillantott a
fiúcskákra, hisz így is csintalanok voltak, s elkeseredve tapasztalta, hogy hiába küldte
haza vakációban mindkettőjüket az édesanyjához az oltyán faluba, s keresztelte meg
titkon a pópa őket, mert azóta sem változtak meg, s kezük-lábuk úgy jár, mint az ördög motollája. Porkoláb tudott az asszony vállalkozásáról, de arra gondolt, hogy szorultságában, amikor fél az elbocsátástól az öt elemije miatt, nemcsak sóhajt, de egy tétova mozdulattal ő is keresztet vet, s ezért inkább hallgatott...
A táncosnőket figyelve a férfiak a házigazda megkérdezése nélkül rágyújtottak,
gyufásdobozba szórták a hamut, és Rózsa tanár úr nyeldekelve, némán figyelte, amint
száll a füst az ezüstös fényben, s inkább szeretett volna elmenni onnan; de restellte magára hagyni a társaságot, s inkább oda-odapillantott a filmre, csupán illemből, noha
minden perc kínszenvedés volt számára, mert úgy érezte, hogy amit lát, az is őt gúnyolja, az ő nyomorúságán mulat, a táncosnők pajzán mosolyától a melltartók alól
előduzzadó keblekig, s a magasba röppenő csupasz karokig, lábszárakig. Miután a né* Összevisszaságban.

18

tiszatáj

zők fölmentek vacsorázni, sokáig szellőztetett, de a „mozi" közelében sehogysem tudott elaludni; végül éjfél körül bezárta az ajtót, s a házikabátjával letakarta a képernyőt, mintha félne, hogy a készülék önmagától bekapcsolódik...
„Merre irányul a sorsom, ha valóságos átok rajtam ez az öregkori félénk gyámoltalanság, és nem tudom megvédeni magam, noha ötvenhat után én se voltam gyáva, én
sem hallgattam, sőt a katedrámat is föláldoztam tiltakozó szavaimért? - tűnődött
szobájának elözönlésére gondolva, és oly sok év után most visszaemlékezett arra, hogy
már kicsi korában is volt benne valami oktalan túlbuzgóság a szelíd, illedelmes viselkedés kifejezésére, amelyet a felnőttek néha megmosolyogtak; mint azt a rövid ebéd és
vacsora előtti imát, amelyet ő egyénivé igyekezett változtatni a családi asztalnál azzal,
hogy miután Jézust vendégül hívta, és ő is áldását kérte a kirendelt falatra, a végszó, az
ámen helyett éneklőn mindig hozzátette: „Légy szíves!"
Emlékezés közben elszundított, de nemsokára felriadt, mert gyermekkori érzékenységének fölidézése lélekizzasztó látomással bosszulta meg magát: álmában iskolából hazatérő kisfiúként szaladgált fel-alá az utcában, ahol laktak, hátán a táskával, és
sehol sem lelte a kedves házat a rózsakerttel és a kőpárkányú erkéllyel. Könnyezve nézte a számokat a táblácskákon, szája elcsempült, a 30-as után azonban a 34-es következett, s a két épület között, ahol addig a villácskájuk állt, puszta telek sem árváskodott.
Hüppögve szólongatta Mamit, de az utca csendes volt, mint bombatámadás előtt, még
a zsaluk is le voltak engedve, s ő már elveszettnek érezte magát, amikor a közelében
csattant a kapuzár, ősz hajú apóka lépett ki a járdára, kézen fogva bevezette a virágzó
barackfák alatt, ahol két fehér gida szökdécselt, leültette a konyhában, kecsketejjel itatta, és így szólt hozzá:
„Ne félj és ne sírj, kisfiam; a szüleid elköltöztek az utcából, de én majd hozzájuk
vezetlek, és ha szófogadó leszel, egy hófehér gidácskával is megajándékozlak!"
Ő pedig lassan megnyugodva, eltikkadtan nyelte a könnyeitől sós tejet, amely
kétoldalt lecsurgott a szája szélén...
A falak lassan száradnak, s ha fűtenének, fölpattogzana rajtuk a festék! - vonogatták a vállukat az iparoslegények. - De hogyan is tűrné meg a régebbi réteg az újat, ha
nem lehet tudni, milyen anyaggal dolgoztak itt utoljára - mondták. - A mész s a budaiföld pedig leveti egymást, mint két ellenség...
Rózsa hallgatott, lehúzódva gyanakvása mélyére, az őrmestert alig érdekelte a megkésett munka, és zsörtölődés helyett az asszony is szótlanul tett-vett egy idő óta; a felfordulás második hetében azonban lement a tanárhoz néhány ikonnal, és restelkedve mondta el, hogy a férje hivatala miatt ők nem aggathatják a falakra ezeket az üvegre festett apró
szentképeket; de a szomszéd szobájában igazán jól mutatnának, hiszen nemcsak szépek,
de értékesek is, ő még a nagyszüleitől örökölte azokat, egytől egyig - bizonygatta.
A tévékészüléket még sokáig lent hagyták Rózsánál, és a két fiú olykor barátokat
is áthívott a szomszédból előadást nézni. A székek mellett már csupán ösvénnyi út
nyílt az ajtótól, és az asszony a maga szőtte rongyszőnyeggel borította be, hogy ne ványolják, piszkolják a házigazdáét, ha a társaság „mozit nézni" jön. Esti előadások előtt
Porkolábék félóránként bekopogtak, hol egy cserép muskátlit, hol virágvázát, hol kosárnyi porcelánedényt hoztak, nehogy odafent megsérüljenek. Olykor a gyerekek is beszaladtak az anyjukat keresve, meghemperegtek a szőnyegen, székeket borítottak fel,
s mielőtt az asszony szégyenkezve fülöncsípte volna őket, már odakünn bakalódtak,
hajkurászták egymást.

1994. szeptember

19

Egy este, miután becsiccsentett, az őrmester beszédesen jókedvű volt, s alighogy
megvacsorázott, visszatért alsó szomszédjához; Rózsa tanár úr épp azon igyekezett,
hogy kiszellőztesse a dohányfüstöt, a csizmaszagot és a sokféle emberi párát, s hogy
rendet tegyen az előadás után, amikor Porkoláb becsengetett hozzá. A vendég nem
mondta, miért jött, miután leült, egyre csak mosolygott, csóválgatta a fejét, mintha így
is ki akarná nyilatkoztatni, hogy ismeri azokat a balga embereket, akikről többször beszélt Rózsának, de nem ítéli el őket, inkább mulat vagy szánakozik rajtuk, hiszen
gyakran saját pipogyaságuk áldozatai; a szoba sarka felé intve tréfásan még meg is fenyegette e láthatatlan együgyűeket, végül elkomorodva felsóhajtott:
- Sokan irigyelnek engem, tanár úr, de egyik fiamnak sem kívánok olyan szolgálatot, mint az enyém, higgye el!... A magamfajta minden órában, minden percben veszélyben forog, még éjjel is riaszthatják egy kis csihi-puhira, olykor napokon át alvás nélkül
követnie kell egy-egy gazembert, hogy végül elkaphassa, rövid pisztolypárbaj után...
Szuszogva, erőlködve föl akarta tűrni zubbonya ujját, hogy megmutasson néhány
heget a karján, de aztán abbahagyta a kísérletet, és újra felsóhajtott:
- Hát ezért nem akarom, kedves szomszéd, hogy a gyerekeim is a katonai pályára
lépjenek!... Ugye, érti?... Inkább legyenek entellektüelek, kerüljenek minden csetepatét, és ne a szolgálati fegyver agyával, hanem a saját agyukkal gondolkozzanak!...
Mert mi a fizetség például az én veszélyes munkámért?... Az, hogy ki sem mozdulhatok az országból, hisz titkos iratokkal dolgozom, és túlságosan is sokat tudok olyasmikről, mikről nem volna szabad tudni...
Rózsa szorongva hallgatta őt, nem tudta, hova akar kilyukadni, de némán biccentgetett a szavaira, noha érezte, hogy e meglepő bizalmasságért bizalmasságot vár,
talán még többet, mint eddig, és rossz előérzete nem ok nélkül gyötörte: miután felállt,
az őrmester odalépett hozzá, kezét az ő vállára tette, és merőn mosolygott a szemébe,
mint azon a napon, amikor a tévékészüléket óhajtotta lehozni.
- A közmondás szerint szükségben ismerjük meg a jóbarátot, tanár úr, és ez
százszorosan igaz!... Nem azért beszélek így, mert van egy kicsi a fejemben, de ezek
bölcs szavak!... Mi pedig most nagy bajban vagyunk, minden tótágast áll nálunk, és úgy
forgunk körbe-körbe, akár a töketlen kutya, engedelemmel legyen mondva... Szüntelenül le kell hordanunk ezt-azt, amíg minden megkapja majd a helyét, épp ezért arra
kérem, drága jó szomszéd, ha elmegy, hagyja nálunk a kulcsokat, hogy szabad bejárásunk legyen, és én a szavamat adom, hogy egy tűérő sem vész el az értékeiből, sőt nagyobb biztonságban lesz a lakása!...
így beszélt, s mielőtt a házigazda az újabb kéréstől meghökkenve félrehúzódhatott volna, magához ölelte, pálinkaszagot lehelt az arcába, szemét pára futotta be, és
Rózsa hirtelen arra gondolt, hogy némelyik ember, mint ez az őrmester is, talán nem
volna annyira veszélyes, ha nem volna benne valami jóság is...
Éjjel nem aludt, de ezúttal nem is akarta lehunyni a szemét, hogy virrasztó gondolatok mellett fontolja meg a különös, lehetetlen kérést, és ha nem utasította el azonnal, legalább reggel tegye meg. Ismét fölidézte az egykori kisfiút, aki hátán az iskolatáskával, s abban a zörgő tolltartóval, könnyezve fel-alá szaladt az utcában, mert nem
lelte a családi házukat, s most arra gondolt, hogy erősnek, határozottnak kell lennie,
s nem szabad félnie; no de mitől is félne?... Igazán nevetséges!... Hiszen felöltözve is
mezítelenek vagyunk, ahogy Balló, a karmester mondta az öregek padján, és Porkolábnak nincs joga olyasmit kérni, amit egyetlen jóérzésű ember sem várna el tőle... Szó
sem lehet tehát arról, hogy a kezébe adja a kulcsait!...

20

tiszatáj

Virrasztás közben föl-föllobbant benne a dühös elhatározás, de hajnal felé kimerült, aggódni, kétkedni kezdett, vajon lesz-e valóban ereje és bátorsága ellenállni; és
ha az őrmester bosszúból ráuszítja a többi szekust, hogy újra meg újra beidézzék, megvallassák, ezer nyilatkozatot írassanak alá vele, s számonkérjék: ekkor és ekkor miért
mondta, amit mondott? Hiszen ezek mindent tudnak, minden elejtett szót föllajstromoznak, s míg rángatni-kínozni fogják, Porkoláb bizonyára fütyörészve fényezi a
csizmáját az udvaron, mint aki semmiről sem tud...
Vergődő tanácstalansága óráiban a tiltakozás lángját mind kisebbre csavarta le
magában, és az végül már csak tétován pislogott; mielőtt a nyugdíjhivatalba indult
volna azon a reggelen, tekercsbe göngyölt naplóját egy félmaréknyi levéllel a színes
Buddha-fejbe rejtette, amely a könyvespolcok tetején állt. Borotválkozás közben azon
tűnődött, mit kellene még eldugnia, amit fölhasználhatnak ellene, s miután tisztálkodott és felöltözött, úgy sietett át az udvaron, mint aki menekül; a nyakát behúzta,
a kulcsköteg szinte átmelegedett markában a szorítástól, mire a kapuig ért, ott azonban
megtorpant: szája elnyílt, szemét nagyra kerekítette, mert hirtelen megérezte a hátában, hogy valaki nézi. Óvatosan hátrafordította a fejét, s akkor meglátta az ablakban
könyöklő asszonyt.
„Nem kétséges, hogy a férje megbízására tart szemmel, s így akar emlékeztetni a
bizalmas kérésre! - döbbent belé. - Talán még sötétben ki kellett volna lopakodnom az
utcára, amikor ők még alszanak!"
Elgyávulva, megszégyenülten visszafordult, fölment az őrmesternéhez, és szó
nélkül odanyújtotta neki a kulcsokat. Egy ideig még remélte, hogy a „szabad bejárás"
csak rövid ideig tart, de a festést újra és újra kezdték, más anyagokkal, más színekkel,
a hurcolkodásnak nem akart vége szakadni, és Rózsa tanár úr lakása már-már bútorraktárhoz hasonlított, ahol még az előszobában is olcsó limlomok halmai között kellett átvergődnie, s valahányszor hazatért, csak úgy juthatott be a szobájába, ha kölcsönkéri a kulcsait...
Egy este nyolc óra körül a kapun belépve már messziről megérezte a birkatokány
szagát, de nem gondolta, hogy épp nála gőzölögnek, sisteregnek a faggyús húsdarabok;
annál inkább meghökkent, amikor a kivilágított konyhában Marioarát találta, aki kötényben ide-oda kapdosott a kályha mellett, vörösre pároltán, s hol belekavarintott
a pörköltbe, hol megemelintett és visszaejtett egy fedőt, hol megfordította a sütőben a
juhtúrós palacsintát. Amint meglátta a házigazdát, arcáról ijedt meglepődés röppent föl
a szemébe:
- Jaj, meg is halok a szégyentől, tanár úr! - kiáltott fel. - Kiürült a gázpalackunk,
és azt sem tudtam, hogyan rittyentsek egy kis meleg vacsorát!... Az Istenre kérem, bocsásson meg, hogy engedélye nélkül betolakodtam a konyhájába!...
A tévékészülék mellett részeg törzsőrmester fújta a kását félrebillenve a széken,
lábánál a szekuritáté egyensapkájával, a heverőn egy másik besikerált tiszthelyettes hanyatt fekve horkolt, és a nappali szoba felől Rózsa tanár úr az őrmester hangját hallotta: amint belesett az üveges ajtón, ott látta elterpeszkedve Mami tolószékében, s épp azt
magyarázta a papírcsákós szobafestőnek, hogy ezüstös mintákkal képzeli el a falakat,
ha majd itt is sor kerül a munkára, szeretne minél több válaszcsíkot a díszek fölé, s boldog volna, ha a vonalak a trikolor színeit ismételnék, ahogy a tábornok elvtársnál látta... Tekintetével máris nagy lucskos meszelőket csapdosott a falhoz, utána megragadta
a tolószék két kerekét, és a spicces rokkantak jókedvű nekilendülésével körbefordult
az asztal mellett.

1994. szeptember

21

Úgy felzaklatta minden, amit látott, egyszerre oly idegen lett számára a saját lakása, hogy az éjszakát a vasúti állomáson töltötte. Fel-alá járkált a peronon, a kőszénfüstben, nézte a távolban imbolygó fényeket, időnként bement a váróterembe, ahol
sokan a cementpadlón hevertek kalácsba görbülve a batyuk, átalvetők, zsákok között,
és sóváran nézte, ahogy a maguk rongyaiban is tisztátalan párájában is úgy alusznak,
mint a megfürösztött kisgyerekek: némelyiknek álmában megcsurrant a nyála, vagy
rámosolygott álombeli látomására. Várta, hogy megvirradjon, fölmelegedjék az idő a
sétatéri ecetfa körül, s voltak percek, amikor szeretett volna végigfeküdni már éjszaka
az öregek padján, s ott várni meg Ballót, Dengezicset, Pásztor Bertalant...
Délelőtt tíz óra körül, amikor már ott találta őket, elcsigázva, gyűrötten állt meg
előttük; arca vértelen volt, szeme mélyen behúzódott üregébe, s riadt idegenkedéssel tekintett szét, mintha egy közeli bokorban kellene rejtőznie a gonosznak, aki íme ide
juttatta, hogy se állása, se lakása, de még fekhelye sem, ahol nyugodtan álomra hajthatná a fejét. Az öregek eddig sóhajtozva, nyögdécselve panaszolták az elmúlt nap bosszúságait, reumáról, adóról, az ellátásról beszélgettek, meg arról, hogy Hamudius úgy kószál a világban ezekben az ínséges, nehéz napokban, mint pók a falon, s hír szerint még
Erzsébet angol királynő is fogadja, mert lám, nemcsak a jónak vannak kiválóságai, hanem a gonosznak is, és ez a csiszlik, aki a szurkozott fonalat is rest volt befűzni a tűbe,
és szegzőárral seggbe szúrta a mesterét, az egész nyugatot rászedte azzal, hogy időnként
meghuzigálja az éhségtől aléltan szendergő oroszlán, a szovjet birodalom bajuszát... Miután Rózsa leült melléjük, sokáig hallgatott maga elé meredve, aztán mélyről sóhajtott:
- Csapdába estem, barátaim, a saját félelmem és ostobaságom csapdájába!... Magam
sem tudom, hogyan történt, de nemrég átadtam a lakáskulcsaimat az őrmesternek...
Bejelentését néma döbbenet fogadta; egyedül Balló, a karmester mozgatta egyre
gyorsabban az állkapcsát, mint az ijedtében kérődző birka: aztán fölugrott, és sétapálcájával akkorát csapott az ecetfa törzsére, hogy a bot szilánkokban repült szét, s annak csak a fogantyúja maradt a kezében, miközben ő támasz nélkül maradva fél lábon
ugrált körbe, akár egy megszárnyalt holló.
- Hogyan tehetted ezt?! - kiáltotta. - Úgy kellett volna őrizned azokat a kulcsokat, ahogy Szent Péter őrzi a mennyországban; hiszen ha mindenikünk leadja a sajátját,
vándorbotot vehetünk a kezünkbe, erre nem gondoltál, te szerencsétlen?!... Bár az is
igaz, ha valakit az Isten meg akar büntetni, előbb elveszi az eszét!
Hörögni kezdett, aztán leült, de még utána is sokáig fuldokolva köhögött; a többieket is annyira meghökkentette az eset, hogy könyökükkel a térdükre támaszkodva
hallgattak, hiszen érezték, hogy szemrehányó szavaikkal csak súlyosbítanák a tanár
helyzetét. Két hét múlva azonban, mikor Rózsa Kázmér megkapta a kiutalást két kis
szobára egy városszéli tömbházban, mindannyian elmentek segíteni a hurcolkodásban.
Szereztek taligát, könyvekkel, törékenyebb holmival rakták meg, amelyet rongyokba
göngyöltek, és a rakomány tetejébe batyukat helyeztek.
Zimics úr, az irodalomtanár úgy vélte, félreeső mellékutcákon kellene vonulniok,
hogy ne botránkoztassák meg a járókelőket, de Pásztor Bertalan, a költő épp ellenkezőleg, a legforgalmasabb Európa utcát ajánlotta, hadd meresszék a szemüket, és álmélkodjanak a városlakók. Elöl Balló lépdelt fekete köpenyében, mint pap a gyászmenet
élén, de Biblia helyett a világirodalmi lexikon egyik vaskos kötetét tartotta előrenyújtott kezében, mint egy díszpárnát, amelyen Rózsa Kázmér kitüntetései fekszenek...

22

tiszatáj

JUHÁSZ ANIKÓ

A megvilágítás

\

a határokra hullott. Két elektron,
két tenyér. Az egyik fémekben áramlás, a másik egyszerűbb: összefordulásesély - mondaná Freud, ha
álmában egy csónak útra kelne,
s vizeknek tenyérnyi ágain zöld
fényű szigetekre lelne, mert a
zöld - míg holtakon nem látod mégis egyszerű; fa, fű, lombkorona
ő, s csak ecsettel hozzáigazítva a
pirosabb nedű, a vér, a század
masszív szégyenfoltja... Ski tudja vajon ő a fényesebb terű, gyors
elektronbálna avagy nem több mint
repedt partra vetett, élni vágyópotyka?

Trambulin
„Igen, Jaromil halála eleven volt."

(Milán Kundéra)

Igyekezett homloka fölé, igyekezett
a szégyen fölé, igyekezett az elérhetőségfölé, s látta magát a
lépések utcáin albumba csukódni.
Hozzáért a kéz, hozzányúlt a
ház, ráhangolódott a törzs,
s megözvegyültek mögötte a szem
félig kilendült lombjai. Hosszasan
aprózódott a haj, hosszasan készült
rá a föld, hosszasan nyúlt maga
mögé a pillanat mint elhagyhatatlan
trambulin, s ott feküdt, mint
nyelvünkön az ég két fa közé csippentve a téli délután, nem mondta:
hó, nem mondta: gőz, még azt se böffentette
tán: mi újság - újra kocka, kő -,
fű, netán ledérebbfűöröm, esetleg
orr vagy más apropó okán: orángután?

23

1994. szeptember

Mozgások
Szemben a vegetáló kisebbséggel
más limesek tágulni kezdtek. Az
ének vadul csörtetett, a Nap
aranyfúgáin dolgozott tovább,
s a késeket az áldozat is
szemlélgetni kezdte... Közben
arra gondolt, holt nyelv a
latin s holtak nyelve a béke
mint adattár, s lassan számlálni kéne a meglévő perceket.

24

tiszatáj

BÖJTI GÁBOR

Csónaki Zsombor regénye
Akkor már hetek óta nem láttam Kálmánt. Illetve, egyszer mégis: a Dugonics téren viharzott keresztül. Nem vett észre, pedig majdnem fellökött. Az arca beesett volt,
a szemei karikásak. A hóna alatt tömött irattartót szorongatott. Néhány hét alatt
mintha éveket öregedett volna. Utánakiabáltam. Zavarodottan megállt, afféle megyek
is-maradok is pózban, úgy motyogta:
-Feltétlenül... Igen... Feltétlenül találkoznunk kell. Csak tudod, a Csónaki...
A regénye... - azzal szó nélkül faképnél hagyott. Nem tudtam mire vélni a dolgot.
Pár nap múlva aztán levelet kaptam tőle: egy aprócska cédulát. „Barátom, a szokott helyen és időben. Kálmán." Mint általában, most sem cifrázta túl a lényeget.
A megbeszéltnél kicsivel hamarabb érkeztem. Mindkettőnknek kávét rendeltem,
az enyém mellé a pincér egy Unicumot is hozott. Aztán annyira belefeledkeztem a Bertalan éjszakájába, hogy észre sem vettem az asztalhoz lépő barátomat.
- Legalább pálinkát innál! - ez az ember mindig dohogott. - Barackot, cseresznyét, vagy tudja a fene, milyet, csak ne ezt a gyomorkímélő elsősegély-párlatot. Majd
szólok az érdekedben.
- Tudod, Kálmán, az már nemigen zavar, hogy a köszönésről mostanában leszoktál, az viszont annál inkább, hogy a szeszélvezetembe, ha tudod egyáltalán, mi az,
rendre beleavatkozol...
- Szeszélvezet? - megjátszott viszolygással fintorgott. - Ezt a nyáladzást felétek
így nevezik? Nő vagy te, kisfiam? Egyébként pedig: szervusz, kérlek! Hogy vagy, kérlek? Ez az én kávém, kérlek? Megihatom, kérlek, amíg Te a gyógynövénylevedet szürcsölöd?! Kérlek!
Hát lehet egy ilyen marhára haragudni? Többnyire bolhás kutyaként morog, de
ha jókedve van, mindig elbűvöl a bohóckodásaival. Ilyenkor mintha felengednének
a gyomromban vacogó jégcsapfogak, és legalább úgy-ahogy emészthetőnek érzem azokat a megnevezhetetlen gondokat, amelyeken folyton rágódom. Kedvelem ezt az embert. Hozzám tartozik.
- Szeretem a bolondozásaidat, Kálmán. Különben istentelenül elviselhetetlen
vagy. Folyton morogsz, mint egy napon felejtett játékmackó...
- Ohó, humorizál a fiatalúr! És miket mond! „Morgok, mint egy napon felejtett
játékmackó." Milyen szép kép! Zavar ez, barátom?! Ugyan már! - a kávéját kavargatva
gúnyosan kacagott. - Istentelenül elviselhetetlen vagyok? Csak szomorú... Fiatalember,
a szomorú ember Isten rokona. Ezt jó lesz megjegyezni! Az írta, akinek, mint látom,
a könyvét olvasod.
- Most sírva kellene fakadnom ekkora műveltség láttán?
- Nem hiszem, hogy menne... Ahhoz előbb mást kellene rendelned. Pálinkát.
Ugyanis a pálinka az ember szemén át szokott visszacsurogni. Mint nemes megbántottsági
vagy oktalan nyomorúsági könny... Szóval?.
- Ne fáradj! Az Unicum mellett maradok.
Kálmán vállat vont, és intett a pincérnek. Éppen csak elpakoltam a könyvet, már
elé is tettek két fél barackot.

1994. szeptember

25

- Milyen a könyv? - az egyik pohár üres volt.
- Tetszik... Bár valószínűleg nem ez a leghelyesebb kifejezés rá. Felnyitja á szemet. Eddig is nyilvánvaló összefüggéseket kapcsol sosem gondolt egésszé... Ezek a hősök, a Bertalan, a Prikk meg a többiek, mintha vakon rohannának saját végzetükbe.
- Vakon?
- Igen, vakon. De a szónak persze nem a fiziológiai értelmében. Mintha felhős éjszakán egy sebes sodrású folyóba lépnének, mely aztán megállíthatatlanul magával ragadja őket a biztos, és tegyük hozzá: hátborzongató végzetük felé. Vergődnek, amíg
bírják erővel, hogy a' felszínen tartsák magukat, de a levegővétel egyre nehezebben
megy. A súly a tüdejükre nehezedik, és végül a mélybe húzza a szerencsétleneket. Hiába sodródik melléjük egy fa, egy deszkadarab, képtelenek megkapaszkodni. Ha pedig
ideig-óráig ez mégis sikerülne, a partra evickélés kilátástalan vállalkozás volna számukra. A sötétben nincs part, nincsenek arányok. Nincs más, csak a sodródás...
- Nézzenek oda! Egy költő ül velem szemben. Erre inni kell!
- Ne gúnyolódj, Kálmán!
- Jó, jó. Bocsáss meg! De hát Bertalan választása...
- Ugyan már! Bertalan választása? Miféle választása? Mikor csupán egy út van
előtted, melyik „'t választod? Visszafelé nem mehetsz, hiszen a megtörténteket nem lehet semmisnek tekinteni. A múlt sosem múlik el, Kálmán! Ha pedig besötétedik, mert
hát besötétedik, előbb-utóbb mindenki eljut a folyóig. És akkor... Akkor, ha magára
marad, menthetetlenül belelép. S ha belelép, az ár azonnal magával ragadja... Ez neked
választás? A választáshoz alternatíva kell, Kálmán!
Egy szót sem szólt; láthatóan elkomorodott. Ismét pálinkát rendelt, elém pedig
egy újabb Unicumot tett a pincér. Mikor elment, Kálmán komótosan cigarettát sodort
mindkettőnknek. Rágyújtottunk. Kopott bársonyzakója zsebéből egy borítékot tett az
asztalra.
- Csónaki Zsombor is írt egy regényt.
- Mi? Egy regényt? A Csónaki? - zavarodottan bámultam a borítékot. Már
megint a Csónaki. - A barátod írogatni is szokott?
- írogatni? - Kálmán ingerülten felemelte a hangját. Indulatosan méregetett. - írogatni? Azzal a feszültséggel, amellyel együtt kénytelen élni, nem „írogatni" szoktak...
- Oké, oké... - gyorsan visszakoztam. Kálmán eltorzult arca megdöbbentett. Még
sohasem láttam ilyennek. - És... miről szól a regénye?
- Miről szól... Ezek a hülye kérdéseid... Csónakinak az íráshoz való hozzáállása
pontosan példázza azt, hogy a toll az emberi lélek villámhárítója. A munkáiban mintha
a kimondhatatlan kettőre zárt ajtaját feszegetné. Kékszakáll titokzatos szobájának
kulcslyuk nélküli bejáratát, amely megannyi hátborzongató titkot sejtet...
- Erről szól a regénye? A kimondhatatlanról?
- Aha. - Miközben mélyeket szívott a cigarettájából, a szemei a semmibe révedtek. - Azt hiszem, most végre sikerült előbbre lépnie.
- Belépett az ajtón?
-Mi?
- Azt kérdeztem, belépett-e az ajtón? A Kékszakáll titokzatos szobájába. Kálmán,
az az érzésem, hogy nem is figyelsz rám...
- Be... Persze, belépett. Mondom, erről szól a regénye.
- És nem maradt ott? Kálmán!

26

tiszatáj

A barátom riadtan bámult rám. Kapkodva elnyomta a cigarettáját, aztán rögtön
egy újabb sodrásába kezdett. Nem állta a tekintetemet.
- Kálmán, ott maradt?
- Halmadár szeme. Eredetileg ez volt a címe. - Összeszedte magát. Ismét határozott és magabiztos volt. Nyilvánvaló, hogy társalgásunk megkezdett fonalát végérvényesen megcsomózta. Ha pedig nem akarom, hogy bezárkózzon, kibogozását meg sem
kísérelem.
- Halmadár szeme?
- Pilinszky. Nem ismered? Halmadár szeme nem a szemünket keresgéli, csak lukakat fúr. Nem számít hova, csak luk legyen, bárkiben, bármiben, ellenünk, ellenem, maga
ellen, luk, bármi áron. Erről a szemről kívánt regényt írni Csónaki. A mindenség
kezdetéről és végéről. A lyukat fúró szemről, amely a kimondhatatlan mögé lát... Ehhez egy különös álom adta az ötletet. Talán tízéves sem volt még, amikor egyszer azt
álmodta, hogy ő tulajdonképpen egy aprócska ősember, aki összegömbölyödve alszik
anyja gyapjas bundájához bújva, a horda hímjeinek óvó gyűrűjében. Felébredés után
a kisfiú azon gondolkodott, mi van akkor, ha az a szőrös gyerek meg őt álmodja?
- Gólyakalifa.
- Igen, de akkor még nem olvasta. Őskorral foglalkozó könyvet viszont annál
többet. Logikus álom volt tehát, amit egy véletlen gondolat követett. De csak ennyi, és
nem több. A reggelinél már azt is elfelejtette, hogy aznap éjjel álmodott egyáltalán.
Csak húsz év múlva jutott eszébe Csónakinak ez a gyerekkori álom, amikor a kimondhatatlan megfogalmazhatóságán törte a fejét. Sorozatos kudarcait látva szinte középkori alkimistának érezte magát, aki csak azt tudja, hogy mit akar kifőzni, ám a
kotyvasztás módja ismeretlen előtte. És a nyersanyag... Be kellett látnia, hogy a nyelv
mennyire tökéletlen valami.
- Wittgenstein, Wittgenstein, miért hagytál el engem?
- Ja. De ebből a rút kiskacsából sosem lesz gyönyörűséges hattyú. Ezt kellett tapasztalnia. És ekkor jutott eszébe az a gyerekes álom. Hiszen éppen ezen töpreng!
A probléma megoldásának ez lehet a kulcsa! Csak tovább kell gondolnia... Vajon mi
lenne, ha felébredne az az ősemberkölyök? Hogyan mondhatná el mindazt, amit álmodott? Hogyan? Miként lehet olyan dolgokról beszélni, amikre nincsenek fogalmak?
Egy barlanglakó, kőbunkós hordának lehet-e csupasz emberekről mesélni, akik házakban laknak, ruhával fedik magukat, járműveket használnak, és nagyipari eszközökkel,
módszeresen pusztítják egymást... Rájött végre, hogy a regényét honnan kell indítania.
- Először mindez csak tanulmány volt. Csöndeket, éjszakákat írtam meg lejegyeztem
a kifejezhetetlent. Szédületeket rögzítettem - mondta Csónaki. - A regény azután következett.
- Hát Kálmán, a lélek Rambója a barátod...
Megütközve nézett rám. Egyik kezével a hajába túrt; ujjai hullámlovasként szántották dús sörényét. Felháborodva fröcskölte rám a szavakat:
- Tudod, néha igazán nem tudok mit kezdeni a hülyeségeiddel!
Kálmán kimerülten lihegett. Hosszú percekig hallgattunk; kerültük egymás tekintetét. Engem a tisztelettudó tanítvány elégedettsége töltött el, aki legyőzte mesterét,
de ezt nincs szíve elárulni neki. Az idézet csak akkor idézet, ha felismerik, gondoltam.
Jobb híján egy újabb cigaretta sodrásába kezdtem. Nehéz volt megtörni a csendet.
- Irigylem a barátodat, Kálmán.

1994. szeptember

27

- Ne irigyeld... - mintha enyhült volna a tekintete. - A kimondhatatlan előtt
a múlt a közbülső állomás. A múlt, amely olyan, mint egy nagyváros. Egy megalopolisz.
Fényeivel és árnyaival. Gyönyör és mocsok sziámi kettőse... Csónaki tréfásan Cavintowrmzk szokta nevezni. Térkép nem segít az arra tévedőnek; átkozottul könnyű eltévedni benne.
- Milyen terjedelmű a kézirat?
- Hát ez az... - Kálmán bágyadtan mosolygott. - Csónaki átjutott a városon. Ám
az eredetileg dantei, balzac-i, vagy ha úgy jobban tetszik, zolai ihletésű mű kézirata
különös metamorfózison ment keresztül. Minél több vér buzgott benne, annál soványabb lett. A kannibál téma felzabálta...
- Önmagát! - vágtam közbe izgatottan.
- A kannibál téma felzabálta saját magát, és kishíján a világra idézőjét is. Kékszakáll szobájába senki sem léphet be büntetlenül. A pecséteknek talán örökre érintetleneknek kellene maradniuk. Ha a behatoló meg is ússza a kalandot, álmaival fizet kíváncsiságáért... illúzióival, óhatatlanul. Nélkülük pedig nincs remény. A folyó meg,
mint egy sötét selyemsál...
- Kálmán! Láthatnám? Látni szeretném! Elolvasni, ha lehet.
- Nálam van... - ki sem nyitotta a száját, úgy mondta. Esküdni mernék rá. Mintha
egy kripta mélységes mély fenekéről visszhangoztak volna fel a szavak. Mint két buborék. Az arcán kövér könnycseppek gördültek alá. Elém tolta az előtte heverő borítékot. Tétován nyitottam fel. Egy hófehér cédula lapult benne, olyan, amilyet könyvtárakban használnak. Ezt gépelte rá valaki:
Haikuregény.
Bevezetés, tárgyalás
és befejezés.
Nagyon ostoba képet vághattam.
- Te Kálmán, ehhez aztán nehéz lesz kiadót találni! - mint egy tizenéves, akihez
életében először fejlett nő ér, úgy vihogtam képtelen zavaromban. A barátom elképedve nézett rám. Aztán hirtelen kitépte a cédulát a kezemből, és elviharzott. A földre söpört poharak szanaszét gurultak.
Még akkor is vihogtam.

28

KÁLNAY

tiszatáj

ADÉL

Ahol a világnak vége van
Hihetetlenül hosszú volt a tél abban az esztendőben. Az emberek mogorvák voltak és sápadtak, türelmetlenül nézték egymást, és keveset beszéltek. Hideg, szürke reggelekre ébredtek, nehéz ködöt lélegeztek, és piszkos hóba léptek. Nem lesz már soha
vége ennek a télnek, mondogatták, és hátuk mégjobban meggörnyedt, mintha rájuk is
mázsás súllyal nehezedne a hó. Elfáradt lelkű anyák szidták lusta gyermekeiket, a férfiak némán, konokul ittak a kocsmában, fiaikkal vesztek össze úgy, hogy másnap a szégyentől nem bírtak egymásra nézni. A domboldalt nem verte már fel vidám lárma,
a gyerekek megunták a szánkózást, bágyadtan ténferegtek az üres utcákon, hamar megbetegedtek, lázálmaikban jégcsapok lógtak a mennyezetről, vagy hógörgeteg zúdult
a szobába.
Szaporodtak a temetések, elmentek sorban az öregek, akiknek még talán egy egész
évet ajándékozhatott volna egy idejében érkező napsugár.
Az állatok sem bírták a hideget, a ködöt. Kis madarakat találtak reggelente az
udvarokon, parányi lábaikkal a halált markolták, a nyulak beszöktek az istállókba, és
nem menekültek, ha ember jött feléjük. Valaki egy hajnalon rókát látott osonni a kerítés tövében, néhány napig kísérték a gyerekeket, ha iskolába mentek, s botokkal felszerelve várták őket a hirtelen sötétedő délutánban.
Reggel és este jött egy autóbusz, fáradtan vánszorgott fel a templom előtti térre,
a sofőr előre meg tudta volna mondani, hány embert visz és hányat hoz majd, természetesen ugyanannyit, felelné, ha kérdezték volna.
Ám senki sem kérdezte soha, sem erről, sem másról, itt nem volt szokás, hogy
odaállnak a vezető mellé és szóval tartják, míg a városba ér. Az emberek felszálltak,
s mivel sok hely volt, sosem ültek egymás mellé. Komoran maguk elé néztek, vagy hátrahajtott fejjel, leeső állal aludtak, de soha nem nézték a tájat, s ha olykor ki is néztek
a koszos ablakokon, nem az erdőt látták, hanem saját gondjaikat, meg elnyűtt, keserves
arcukat az üvegen.
Ez a hosszú tél annyira megtörte az embereket, hogy már nem is várták a végét.
Ha valaki azt mondja: nézzék, emberek, ez most már így lesz, amíg a világ világ - készséggel elhiszik, megadóan összehúzzák magukat, és legföljebb még komorabban néznek maguk elé.
A napok egyformán teltek, mintha minden nap egyetlen nap lenne. Egy reggel
azonban igen különös dolog történt. A templom előtt már jó ideje összegyűltek mind,
akik a városba jártak, toporogtak, köhögtek, és szemüket a ködbe fúrták, látnák már a
busz lámpáját, kívánságuk már fülükbe ültette a távoli motorzúgást, de a szemük nem
akart a csalásban részt venni. Aztán nagy sokára igazából is felhangzott az erőlködő
motor hangja, s ezzel szinte egy időben egy sötét, imbolygó alakot pillantottak meg
ott, ahol a busz lámpáit várták felvillanni. Részeg, gondolták, akik gondolkoztak erről,
de senki falubelivel nem tudták azonosítani. Az ismeretlen egyre közelebb jött, szemben megállt a várakozó férfiakkal, kezét felemelte, úgy tűnt, talán figyelmeztetni akar
valamire. A néma férfiak egykedvűen bámulták a furcsa alakot, azzal az egykedvűséggel, melyet a hosszú tél oltott beléjük, és akkor sem mozdultak, amikor az alak
hangtalanul összecsuklott, s a lábuk elé zuhant.

1994. szeptember

29

Ki tudja, meddig álltak volna így, de a busznak sikerült végre fölkapaszkodnia,
lámpái nagy sárga udvart kerítettek köréjük, hirtelen egy színjáték szereplőivé változtatva ezzel mindnyájukat. Ebben a helyzetben már cselekedni kellett. A jótékony sötétségből kilépni a fényre: felelősség; arca lesz az embernek, meg tekintete, a fény
megláttat, előhív, és megmutatja az árnyékot. Mégis elsőnek a sofőr döntött úgy, hogy
részt vesz a játékban, pedig alig készült számára szerep. A tőle telhető legnagyobb
drámaisággal leugrott a fülkéből, előrejött, az idegen fölé hajolt, és azt kérdezte, vagy
inkább mondta: na mi van, ez idejött meghalni?! Kutatva nézett körül, mögötte a le
nem állított busz adta a morajló, recsegő kísérőzenét. Eltelt néhány üres pillanat, és
ismét kezdett úgy tűnni, ez most már mindig így marad, megint nem mozdul senki.
Lehet, hogy berúgott, reménykedett egy tétova bang, s ez valóban megoldás lett volna
mindnyájuk számára, egyrészt, mert igazán jól ismerték ezt az állapotot, másrészt, akkor egyértelművé válik, mit kell tenni, azt megteszik, aztán szépen minden elrendeződik. Ez nem falubeli, mondta egy másik, közelebb lépve, s még nagyobb nyomatékkal
tette hozzá: sohasem láttam. Nem részeg, hajolt le egész közel az arcához valaki, nem
érzek semmit, ez lehet, hogy beteg, talán már nem is él, mindenesetre... s itt elhallgatott, a félbehagyott mondat ott lebegett köztük a ködös sötétben, senki nem tudta befejezni, vagy inkább nem akarta. Mindenesetre mi? A tanácstalanság lassan kétségbeesetté tette őket. Nem voltak még ilyen helyzetben! Azt se tudták, ez valójában milyen
helyzet, csak menni kellett volna már és mégsem lehetett. Csak toporogtak a hidegben,
szipogtak, összefagyott kezüket dörzsölgették, és nem jutott az eszükbe semmi. Ismét
a sofőr lépett egyet, őt sürgette a dohogó busz, már így is jócskán elkésett, nem lehetett
tovább várni. Itt nem maradhat, mondta, és mindenki összerezzent, annyira nem
számítottak már arra, hogy bármi elhangozzék. A rezzenés végül megmozdította őket,
páran a test fölé hajoltak és lassan felemelték. Ez már munka volt, így nem ismeretlen,
meg is nyugodtak ettől, csak gondolkozni ne kelljen, meg érezni. Nem mintha buták,
nehézfejűek lettek volna, de a gondolkozás veszélyes volt, aki elkezdte, hamar rájöhetett, hogy nincs kiút, hogy a játszmát már akkor elvesztette, amikor megszületett, azzal, hogy ide született, pont ide, a világ végére, és ha ettől még lehetett volna éppen jó
is, rejtélyes erők működtek, hogy minden elromoljon. Már az anyatejjel magukba
szívták a védő-óvó parancsot, ne gondolkozz! Ne, mert még rájössz a végén, hogy így
nem lehet élni, hogy nem ez az Elet, amire egy ember születhet. De jó volt így, különben hogyan is bírták volna hordozni a napokat, hogy tudták volna elviselni ezt a telet!
Biztos volt ez másként is, de most már régóta így van, ilyen lélek nélkül, szomorúan,
és senki sem veszi észre.
Vitték a testet, az első irányította lépteiket a saját háza felé, mely nem messze,
a templom mögött állt. A ház még teljesen sötét volt, különösnek tűnt feléje közeledni
ilyen rendkívüli időpontban, hiszen csak az imént hagyta el. Az ágyban még alig hűlt
helye, de a ház mintha nem ismerné fel, ellenségesen, néma daccal állt, hogy meg kellett
előtte torpanni, bemehet-e egyáltalán valaki váratlanul a saját házába, felborítva ezzel
egy hosszú idő óta meg nem bontott rendet, ezt kénytelen volt megfontolni.
Kutyája sem értette, mi van most, eszeveszettül ugatott, hörgött, tépte a láncát,
nem volt hajlandó megismerni gazdáját. A gazda meg alig talált a zárba, mi a nyavalya
történt, zsémbelt valaki az ajtó mögül, berúgtál, vagy mi van?! Összekuszált hajú vénasszony nyitott ajtót, s amint meglátta az alélt embert, menten sápítozni kezdett. Ki
má' ez, na még az hiányzik, hogy teleokádjon itt mindent! Aztán hirtelen nagyot kiáltott, te jó Isten, ennek már lőttek, azt visította, közben megállás nélkül tördelte a ke-

30

tiszatáj

zeit, törölgette az orrát. Hallgasson már el anyám, kiáltott rá végül bosszúsan az ember, aki már ezerszer megbánta, hogy így felajánlotta a házát ennek a kitudj akicsodának. Azon tanakodott, hogyan lesz vége ennek az egésznek, s főként, mikor neki munkába kéne menni, ha az idegen föléled, hogy marad itt a félbolond anyjával, ki tudja,
kicsoda, mi ragad a kezéhez. Bevitték a szobába, jobb híján az ágyra tették le, gyorsan
lekapta az ágyneműt, és a csupasz matracra egy ócska vállkendőt dobott. Aztán villanyt gyújtott, és mindnyájan szótlanul nézték, kit cipeltek idáig. Nézték, de nem találtak rajta semmi különöset, olyan volt, mint bármelyikük, borostás, csontos arcú, öltözéke igénytelen. Alig észrevehetően emelkedett és süllyedt a mellkasa, ebből lehetett
sejteni, hogy még van élet benne. Akkor talán mehetnénk is, mondta valaki bátortalanul, még itthagy a busz. Az orvosnak azért csak kéne szólni, vetette fel egyikük tétován, de maga sem gondolta, hogy kap rá bármi feleletet. Volt egy ember a faluban, aki
valamikor orvos volt, de erre már csak a falubeliek emlékeztek, őmaga elfelejtette.
Leszázalékolták az ital miatt, teljesen kiszámíthatatlan volt, miket csinál, merre jár.
Bolondnak tartották, de nem féltek tőle, néha még törődtek is vele. Egyszer a kukoricásban bolyongott, máskor meg ott ült reggelre kelve a veteményes barázdájában, és
gyámoltalanul sírdogált. Ilyenkor hazavezették, betuszkolták a kapun, aztán sorsára
hagyták. A városból hetente egyszer kibuszozott egy orvos, őhozzá lehetett menni bármilyen panasszal, de nem nagyon éltek vele. Leszoktak már a panaszkodásról, az volt
itt a rend, hogy aki ameddig bírta, addig küszködött, aztán szép csendesen elment,
s a többiek egykedvűen hallgatták a fagyos göröngyök koppanását. Kihűltek az emberek is a hosszú télben, s nem is tudtak róla.
De akkor, ott, az idegen ágyánál valami sajnálatfélét éreztek, s zavartak lettek ettől az érzéstől, mert nem tudtak mit kezdeni vele.
A busz hideg volt, a sofőr káromkodott, szidott minden istenverte koszos falut,
meg a főnökeit, akik így kitolnak vele. A férfiak elhelyezkedtek, mindenki bámulta
a kinti sötétet, a sofőr meg egy cifrát káromkodott, mert nem lehetett bezárni az ajtót,
aztán nagyokat döccenve megindult lefelé. Jeges levegő csapott be az ajtón, és végigvágott mindenkin. A busz egyre gyorsulva fúrta bele magát a ködbe, ami olyan volt,
mint amilyen a Semmi lehet, de mögötte, ott lent valahol, ott feküdt a város.
Azt nem lehet tudni, hogy munka közben eszébe jutott-e valakinek a reggeli eset,
elképzelhető, hogy nem^ hiszen már régóta úgy volt célszerű élni, hogy se hátra, se
előre ne figyeljen senki. így lehetett csak kibírni.
Mire visszaértek a városból, már újra sötét lett, kellemetlen, szúrós ónos eső szitált, a busz alig bírt felkapaszkodni. Ömlött a víz a sofőrről, innen le már csak a pokolba lehet jutni, szentségeit, és becsúszkált ő is a kocsmába a többiek után. Mindig
megivott ilyenkor valamit, mielőtt visszafordult, ez már garázsmenet, szokta mondani,
most azonban úgy érezte, igen sokat kell innia ahhoz, hogy le merjen menni.
A kocsmában legalább jó meleg volt, az emberek szép rendben két ágra váltak,
egy szó nélkül jutottak előre, az egyik oldalon a rumostálca állt, a másikon a pálinkás,
ehhez jött még középen a sör szépen elrendezve. Csörögtek a pénzek, gyulladtak a
gyufák, krákogtak a gégék, és nemsokára jól lett minden, lehetett újból sorba állni, kinek mennyi kellett, hogy el tudjon lenni másnapig.
Anyád délután teleóbégatta a falut, dobott föl a kocsmáros egy mondatot, s nem
is figyelte, hová hullik. A néma férfiak mind összenéztek, lassan emlékeztek a reggelre,
megjelent szemükben ugyanaz a zavar, amitől jó lett volna már megszabadulni. Hogy
meghalt az a pasas, vagy mi, folytatta a kocsmáros, és újratöltögette a kiürült pohara-

1994. szeptember

31

kat. Sokáig csend volt, aztán egyikük megszólalt, csak meg kéne nézni, vagy mit tudom én, valamit intézkedni... A szavak ott maradtak a levegőben, a férfiak meg lassan
fészkelődni kezdtek, indultak volna, meg nem is, aztán nekilódultak. A sofőr addigra
az asztalra borulva aludt, csak a kocsmaajtó lendülésére eszmélt fel egy pillanatra. Az
a rohadt ajtó soha nem záródik, jajdult fel, és visszaomlott a foltos terítőre.
Kerítésbe kapaszkodtak, többször elestek, mire elérték a házat. A hideg szél elfújta az esőt, és jégpáncéllá változtatta az utat. A kapunál már hallani lehetett, hogy bent
asszonyok sírnak. A jajveszékelés hol fölerősödött, hol elhalkult, és a férfiak meglepődtek, mert évek óta nem sirattak már halottat az asszonyok, nem tudták mire vélni.
A szobában szabályos ravatal állt, a nagy ebédlőasztalt terítették le és gyertyázták
körül, rajta feküdt az idegen megborotválva, szépen kiöltöztetve. Az ünneplőruhám,
ismert rá a férfi, akié a ház volt, és elképedve próbált eligazodni. Anyja jajgatott a legjobban, amikor már úgy tűnt, hogy elcsuklik végképp a hangja, egyszerre újult erőre
kapott. Olyasmiket kiabált, hogy tán megbocsát az isten őneki, meg hogy jaj, miért is
nem fogadtam illően, és a férfi úgy gondolta, tényleg megháborodott az anyja. Kábán
és értetlenül néztek mindnyájan, nekidőltek a falnak, és a szájukból áradó szeszszag lassan betöltötte a szobát. Te szeszkazán, rontott hirtelen a férfinak az anyja, mert ott
kell ülni a kocsmában ugye, leinni magad a sárga földig ugye, s közben mindkét karjával csapkodott feléje, nem lehetett tudni, megütni akarja vagy elzavarni. Mit bámulsz,
támadt rá megint, ez egy szent ember volt, érted, egy Szent! A férfi csak nézett, és nem
értette, mitől változott meg anyja. Az ágy felé fordult és meglátott egy könyvet, nyilván az idegené volt, gondolta, megnézi, de anyja most is rácsapott, hozzá ne nyúlj, sziszegte, és elrángatta onnan. Tehetetlenül ült le a másik szobában, aztán mivel fáradt
volt nagyon és az ital is hatott, csak úgy ruhástól ledőlt a heverőre és elaludt.
Arra ébredt, hogy csend van, nagy csend, és hogy fáj a gyomra, a feje, vizet kívánt inni. Kibotorkált a konyhába, igencsak mérgeset káromkodott, mert a vizesvödörben nem volt víz, megevett két-három ecetes uborkát, és megnézte, be van-e zárva a konyhaajtó. Ezt már szinte megszokásból tette, anyja állandóan nyitva felejtette,
napközben meg rémtörténeteket mesélt arról, hová hogyan törtek be, kinek vágták el
a torkát. Visszafelé észrevette, hogy a nagyszobában világos van, s erről hirtelen eszébe
jutott az idegen és minden, ami az előző napon történt. Óvatosan benyitott, ott látta
anyját, ült a széken, ölébe ejtett kézzel aludt, feje félrebillent, álla leesett. A hosszú
gyertyák már majdnem tövig égtek, egyre kormosabb lángot lobbantottak, és a halott
valóban ott feküdt, pedig jó lett volna, ha az egész csupán egy pálinkagőzös látomás,
ami elmúlik, mire kitisztul a fej. De nem, ott feküdt az egyetlen ünneplőruhában, amit
még vagy tíz évvel ezelőtt vettek, akkor, amikor úgy volt, hogy megnősül. Már éppen
lett volna a lagzi, amikor valakinek feltűnt, hogyan gömbölyödik a menyasszony,
s tényleg, kiderült, hogy a nyakába akarják varrni valaki gyerekét. Nagy botrány lett,
a lány aztán visszamenekült a városba, ahonnan jött, az ünneplőruha azonban a nyakán
maradt, hiába vitte vissza a boltba, nem vették át. Még mindig jobb így, mintha fordítva esett volna, vigasztalták gúnyosan, mert akkoriban még tréfálkoztak néha az emberek. Nem szerette a ruhát; azt azért zokon vette, hogy most egy halott hordja. Ezen
mérgelődött egy keveset, aztán meglátta, hogy a könyv, ami este az ágyon hevert, most
ott fekszik a halott mellén, félig bedugva az összekulcsolt kezek alá. Gyorsan anyjára
pillantott, meg akarta magát kímélni a rikácsolástól, de látta, hogy mélyen alszik, így
bátor lett, odalépett a ravatalhoz és óvatosan kiemelte a könyvet.

32

tiszatáj

Csak a másik szobában merte kinyitni, és azonnal csalódott is lett. A könyvből
ugyanis egy szót sem érthetett, valamilyen idegen nyelven íródott, de még a betűket
sem lehetett felismerni. Tanácstalanul forgatta a lapokat, valami olyat érzett életében
először, hogy kirekesztődik valamiből, s megint foghatta a fejét, mert nem értette
a tegnapi napot, a történéseket, anyja viselkedését, s legfőképp magát nem értette.
Amióta az eszét tudta, összeszorított szájjal, jobbra-balra nem nézve élte az életét.
Annyi nyomorúságot látott, hogy nem törődhetett a nyomorúsággal, ha meg akart
maradni. Szép lassan elfogytak az érzelmei, megkeményedett a szíve, és most egyszerre
nem értette, mi irányította lépteit, hogy a házába cipelje ezt az embert. Talán a könyv
tudná megmondani, de érthetetlen, vagy az idegen, ő meg halott, így csak a furcsa zavar marad, ami kényelmetlen, rossz, és inni kellene rá gyorsan egyet.
Lapozgatta még egy darabig a könyvet, majd visszalopakodott a ravatalhoz, és
megpróbálta ugyanúgy letenni, ahogy találta.
Hozzá ne merj nyúlni, kiáltott rá az anyja, te istentelen, mit csinálsz, és már rángatta is olyan erővel, hogy majdnem eldőltek mind a ketten. Döbbenten nézett anyjára,
s kétségbeesést látott a szemében: ott, ahol eddig csak rosszkedv, düh vagy közöny, most
fájdalom és... igen, bánat telepedett meg. Mindig nagyon sokat veszekedtek, csúnyán,
durván beszéltek egymáshoz, most mégsem volt arra képes, hogy bármit visszaszóljon.
Meghátrált, morgás nélkül bement a másik szobába, és levetette magát az ágyra.
Tarkója alá tett kézzel, nyitott szemmel feküdt a sötétben, és várta az ötórás harangszót. Nem nagyon akart foglalkozni anyja változásával, mert ilyesmi igen megviselte
őt, nem szokott hozzá, hogy tartósan egy problémáról elmélkedjék, sokkal inkább,
hogy átaludja. De most valami hiba csúszhatott az egész rendszerbe, lassan egy napja,
hogy számára is meglepő módon reagál a történésekre. Ami ezt az embert illeti, akinek
itt támadt kedve meghalni, akár egy kézlegyintéssel is elintézhette volna, és mégsem
tette. Talán valami térítő ember volt, gondolta, s eszébe jutott, hogyan emelte fel a kezét, mielőtt elvágódott. Lehet, hogy halála előtt mondott valamit, ami az anyjából ezt
a furcsa viselkedést kihozta, az asszonyokat minden érzékenyebből érinti. Egyszer majd
elmondja, miért tartotta szent embernek az idegent, ő meg vagy elhiszi, vagy nem.
Ahogy majd hangulata diktálja. De minek jönne ide egy szent ember? Csak ezen volt
fennakadva, ezen dohogott még a buszra várva is. Valójában persze nem a buszra vártak, hanem a sofőrre, az előbbi kerekeivel a kerékvágásba fagyva ott állt a templom
előtti téren, az utóbbi meg szintén mereven, egyenes derékkal ült a kocsmában, és maga is várt valamire.
Csak akkor vagyok hajlandó lemenni innen, ha valakik előttem szórják az utat,
közölte a küldöttséggel, akik megpróbálták mozdulásra bírni. A busz ajtaját melegíteni
kellett, hogy kinyíljon, a kocsmából hoztak meleg vizet az ablakokra is. Előkerült pár
vödör hamu, így lassan felcihelődhettek. Te akár maradhatnál most itthon is, szólította
meg valaki a férfit, és ő összerezzent, mint akit titkos gondolatok végiggondolása közben csípnek fülön. Motyogott valamit, aztán felkapta az egyik vödröt, és a busz elé
állt. Az út minden képzeletet felülmúlóan síkos volt, a köd szitált, s azon nyomban
megfagyott, amint leért a földre.
Az alsó kanyarig mindenképpen ki kellett tartani a hamunak, ezért nagyon gondosan beosztva szórta. Mögötte meg-megcsusszanva araszolt a busz, a sofőr úgy káromkodott, ahogy a torkán kifért. Mit keresne itt egy szent ember, tért vissza az
előbbi kérdéshez, és ahogy lassan távolodtak a falutól, úgy vált hihetetlenné és távolivá
minden, ami felzaklatta. Alaposan megizzadt, mire az alsó útra értek, fáradtan dobta le
magát az ülésre.

1994. szeptember

33

Ma már el is temetik, szólalt a háta mögött valaki, a pap vállalta, azt mondták az
asszonyok, hogy ez volt az utolsó kívánsága. Ha eltemetik, az jó, gondolta a férfi, akkor elnyugszik végre minden. Hátradőlt és lehunyta a szemét, talán tud még aludni a
városig egy keveset. Elnyugszik minden, ismételte, és nem vette észre, hogy éppen
most vert tanyát benne egy furcsa nyugtalanság, aminek nincs neve, s hogy ez a nyugtalanság előle van a leginkább rejtve, így ezután sosem fogja tudni, mitől érzi másként
magát, mitől nem lesz jó úgy, ahogy van, hogy olyan lesz a lelke, mint az a könyv
a megfejthetetlen jeleivel. Már félálomban hallotta, amikor a sofőr végre be tudta indítani a motort, s elindultak a ködbe és sötétségbe burkolózott város felé. Összehúzta
magát, fázott. Sohasem lesz vége ennek a télnek, sóhajtott mellette valaki, és úgy érezte, igaza van, ez a tél iszonyúan hosszú, és megviseli az embert. Semmit nem tudhatunk, felelt vissza anélkül, hogy arra fordította volna a fejét, ha örökké tart, valahogy
azt is ki kell bírni. Úgy aludt el a kimondott szó nyomán, ahogy el szokott mindig is
aludni, gondolatok nélkül, hirtelen, akár a kisgyerek.
Hajnalodott. A szitáló köd lassan emelkedett, mint egy súlyos, fehér függöny az
előadás előtt. De a nap nem bújt elő. Nem volt mit látnia.

34

HATÁR

tiszatáj

GYŐZŐ

Sárkánykereskedés
A KARKASSZ-SOROZATBÓL
Mottó: „a kígyónak az egyenes vonal a kacskaringó"

kínai sárkányt keresek. De jó helyen kereskedem vajon? Sárkányban utazó vigécek igazítottak útba - erre, erre, bácsika, erre a sárkányzajlás
figyelem a tömeget: zsibaj; batyumatatás; botfülelés a hegdesekben. Hogy emiatt
is, épp a Karkassz fele kell sodortatnom. Hogy épp itt kell legyen az én sárkánybansántikálásom, utánakajtató sárkánykeresésem, ebben a rosszhírűben, amilyennek ezt a
negyedet nézem, s ha nem is annak a közepe, mégis. Csak arrafele van a Karkassz
bódékkal telehintett, szedett-vedett ócskapiac téres közepén, egy kanális-horpadásban; volna-ha-az-volna. A kínai bolt
- ez az?
- arra, arra, bácsika, a sárkányos, a maga kínai boltja
hászen kínainak kínai, de boltnak nagyon ódon. A bolt padlója teknős, zsúfolásig
tele „érdeklődőkkel". Boltosék engem is csőcselékszámba vesznek és igen gorombán
bánnak velem; mind csak hessegetnének és „el a portékától, ragyás!" - támadnak rám.
Magam is megsokallom az arcátlan girheseit: bámész, elhordd-magad banda. Alig tudom keresztülverekedni magam hozzá - ahhoz, akit annak gondolok. Az idősecske kínai boltosnak elmondom, mi kell -An image, a print, a painting of sorts or somé kind of representation of a Chinese
dragon:
a very fierce and fiery one, for a book cover tenyerét kagylóformán a füléhez emeli. A fejét csóválja. Nem ért ez magyarul?
de mikor nagy végtére megérti, hogy nem vagyok se piti-vagány, sem enyveskezű
ószeres-konkurencia, és hajazni kezdi, mi kell és miért, menten mosolygósra változik a
taplóképű, nagy reverenciával oldalt tessékel a bolt hátsó raktárszentélyéhez, és a seszínű jutafüggöny mögül előhozza
- kínai sárkány, uram
- alkalmas ez könyvfedélre?
- hogy alkalmas-e? már hogyne lenne! minden kínai sárkány alkalmas könyvfedélre
mustrálom-nézegetem. Agyonnyűtt kínai merített hártyapapíron finom ecsetrajz;
csudálom-formán hunyorítok, nem látom. Nagyon megörülök neki
- mennyit fizetek?
az ára persze horribilis (az ár érdeklődésem arányában nő); mégis. Az, ami kell.
Elégedetten hagyom, hogy kifosszanak, szúrom-szúrogatom a százasokat lefele, és fizikailag érzékelem elszegényedésemet. Odakint veszem észre a turpisságot. A rajz ugyan
régi és könyvfedélnek is alkalmas, csak épp - finoman szólva - baszik kínai sárkánynak
lenni. Agg konfúciánus bölcs, fa alatt áll és mosolyog. Minden, csak nem kínai sárkány.
bentről, boltosék, ki-kifigyelnek. Mulatnak rajtam? Mindegy; se bosszankodni, se
reklamálni. Nincs időm. Tudom, délre jár, ebédre harangoznak, haza kell sietnem, ha-

1994. szeptember

35

za, mielőtt belekeveredem a Karkassz sokadalmába. Piroskám is nagyon készül rá, és
nekem is rendezgetnem kell a papírjaimat: ma este felolvasásom lesz, sok barát is jelentkezett, zsúfolásig az auditórium... Nyomás! Előresietni, de nem arra, hanem fel a hegynek és ki, ki innen, ki ebből a bazári majomforgatagból
a hegyoldali kaptatón szörnyen rámjön a siethetnék, de se szó, se beszéd, valami
felcsőállványozott magasház építkezésének sokadig legtetején találom magam, s a szembe-fényben olvasom a toronydaru vakító betűit, M C A L P I N E . . . Innen előbb le kell
kecmeregnem, hogy (jóval odébb) rákerüljek a hazataláló sugárútra... Köröskörül hoszszan elnyúló, magas csőállványrengeteg, bújtatok, járatok fel-le, a fele rámpa, a fele falépcső, az ácsolatok raktere roskadásig tele: huzaltárcsák, göngyöleg-rakaszok, homok
és mész tróglisor, elszóródott téglatörmelék. Merre most?
szépen vagyunk. Körüllesek (szorongó szívvel). Nemsokára rámpákon tódulnak
felfele az Építő Seregek, és ha a melósok meglátnak, hogy zsebre dugott kézzel valaki
munkaidőben lefele lengedez, hát nem veszik jónéven... És dezertáló lopakodás közben
szurkolva - azzal biztatom magam, hogy benne vagyunk a délutánban, későre jár, amikor. Teljességgel nem értem (álomkóborlásaimban újabb hézag); miféle fekete álomautó elfüggönyözött hátsó ülésébe csöppentem bele anélkül, hogy beszálltam volna
(visznek a Karkasszba...?!)
leghátul ülök, az őrszemélyzet elüvegezett szakaszában; a középső üvegezett diplomáciai díszszakasz üres (visznek a Karkasszba)
két fülkével előrébb, a Cadillac parádés, körülgyémántos ékszer-volánjánál - ott
látom a borostás körtepofájút, aki vezet, de igen egyenruhátlan, és arról a döf-pöf hátáról ítélve kellemetlen fráter. Nem tud rólam
dörömbölni kezdek az üvegen, hová a csudába, mért megy rosszfelé? De ennek
ugyan zörömbölhetek ítéletnapig, k ö z t ü n k van a d í s z ü l é s ü r e s f ü l k é j e nem hallja. Akkor veszem észre, hogy többen figyelnek, a vezető is; n e m v a g y o k
e g y e d ü l . A főgengszter gombot nyom, ülésem támlája lefekszik, én hátraesem. Felszakítják az ajtót, kirángatnak, vannak vagy hatan-heten. Pirosszőke kakastaréj hajviseletük, fémorrú bakancsuk, kültelki eleganciájuk nem oszlatja el gyanúmat, hogy bandával állok szemben, zsaroló bandával, a Karkasszból. Mert miről van szó? Mi ez, ha
nem szervezett megrohanás? Tiszta sor (mi lesz a vacsorával, a felolvasással? Még az anyagot is át kell vennem, szentisten,
fürödnöm, átöltöznöm...)
- m a j d a D u n a . . . ! - veti oda foghegyről a bandavezér (de hogyan értelmezzem? hogy az majd megoldja minden bajomat, a Duna, ha hátraragtapaszolt kézzel, egy
plasztikzsákban behajítanak, és a kőnehezék is rámkampózva: így gondolja?)
- ...mit akarnak, kérem, és kicsodák?
maguk se tudják, mit akarnak és kicsodák, sok váltságdíj nem néz ki belőlem.
Egyet annyi bizonyos, hogy nem akarnak. Elengedni
- de... nekem ma este előadásom van! Eresszenek!
fogalmam sincs, ezt is hogy minek hozom fel, mit magyarázom a bizonyítványomat ezeknek. - Elengedniii-í! - (Hagyjam, hogy ez a kilátástalan szóharc dulakodássá fajuljon?)
- elengedjük! De hova...?!
- apafej! haha! ki tartja vissza?!

tiszatáj

36

hatan ülnek rajtam
mángorolnak, dögönyöznek. Lármát csapok, jajveszékelek. Nem messze behemót éjkéküveg épület, K O N G R E S S Z U S I S Z É K R Á M O L Ó R A K T Á R , onnan jön a hang, vígan vannak, dudogálnak - a diszkó bőg, a papírtrombiták tutulnak,
a vásári szintetizátorok hangrobbanása felernyőz és lármapernyébe borítja az eget: mulat a tömeg
óbégatok, üvöltök. Segítség, segiii-ítsééé-ég! (alig hallom magam is és aki odaát a
mulatók közül idenéz, az is csak vaklármának véli)
egy már felfigyel... Valahára! Egy tagbaszakadt, pufók, hórihorgas M C A L P I N E
tréningruhás átveti magát a mellvédfalon... jönnek már, jönnek, tízen-húszan... már
a gondviselés (töviskoszorús) szíve is megesik rajtam: dől a lavina, szakad a hegyoldal
(különös felmentősereg)
freccsen a kőzúzalék a keramiton, kopognak a kavicsok-sörétek-lapillik, kopognak a táblaüvegen
kőgörgeteg indul - ránkdől a hegyoldal
szuroktömbök (diszkókövek) fekete síremlék-sziklái zuhognak a derült égből,
a gengszterekre - tehát r á m , a j á m b o r r a is, hiszen k ö z r e f o g t a k , nem tágítanak mellőlem, amilyen dög-ügyetlen ez a gondviselés
ez marad meg a felébredés gyomorsavat fellövellő, torokmaró álomlepedékén, ez marad
a fogcsikorgató keserűség, a gondviselés elfuseráltsága fölött való fogcsikorgató
keserűség - hogy lám nem elfogott ez az útonálló banda a Karkasszból és most mi van?
vagy á l t a l u k , vagy v e l ü k pusztulok

,

Cselédkönyv

hosszú-hosszú idő után újra építészirodába kerülök. Nagyon előkelő cég egy
múlt századi palota tetőemeletén; a környezet spektakuláris, mahagóni ajtófeltétek,
süppedő szőnyegek. Roppantul boldog vagyok
eleinte nem csinálok semmit - elsőül nevetségesen kis munkát kaptam, egy kis
csőszkunyhó költségvetésének ellenőrzését: megtettem egy óra alatt. Utána egy hétig
ölbe tett kézzel csak ülök-ülök, és semmi dolgom
a nyolcadik napon, alighogy bemegyek, elkezdenek valamit duruzsolni a fülembe
arról, hogy ezentúl nem ide, hanem oda kell bemennem - hova oda? Ide?
- nem oda. Amoda-amoda?
a padláshodályba, ott lesz a helyem, és nem a rajzasztalok előkelő termeiben; teát
kell csinálnom, körülhordanom mindenkinek a süteményeket, árulnom a reggelit
egyre hűvösebben hallgatom az új rendelkezéseket, kivált, amikor kiderül, hogy
később majd még főznöm is kell, főznöm, gulyáságyúval a szafaládét, ennek az egész
tetőemeleti óriás irodának... Igen-igen, mondom, csakhogy én mindehhez egyáltalán
nem értek; kiül az arcomra, mennyire nem tetszik az egész. Mire kitárnak előttem egy

1994. szeptember

37

csupa-angyal mahagónifeltétes kétszárnyú diszajtót, előbukkan az építészfiatalság; valamennyien kötényesek, és kuktának vannak öltözve
nagyokat kacagnak rajtam, hadonásznak a fakanalaikkal, majd összefogódzkodnak, és muzikál-forma groteszk táncot járva, gunyoros nótát faragnak rám jaj de még mennyire megszokja faterka
jaj de még mennyire! ahogy dukál!
várja már nagyon a Julcsa Marcsa Terka
- megy ám a konyhán a ferbli a kvaterka
s patakokban bivalytej folydogál
mindig szamárlétra legalsó fokárul
kezdi kezdő-újrakezdő: úgy ám fater
kiközvetítő megfeledkezzék magárul:
ló-cáján égigérőpetrezselymet árul
s hogy facér marad - a Céh szavatol!
ide közénk a táncba: felcsapni!parolázni!
konyhán öreginasnak - gyöngyélet! remek!
koszt-kvártély potya bor-ser halászlé
kincstári pipihús - hű micsoda mázli:
áldja istenét s magát becsülje meg!...
jaj de még mennyire megszokja faterka
. jaj de még mennyire! ahogy dukál!
várja már nagyon a Julcsa Marcsa Terka
- megy ám a konyhán a ferbli a kvaterka
s patakokban bivalytej folydogál
a körtánc közepén találom magam, a fiatal építész-kukták mókásan megfenyegetnek a színpadi fakanállal: kipsz-kapsz lesz!... Mire aztán nagyon elszontyolodom, és
i l y e n k ö r ü l m é n y e k k ö z ö t t az irodavezetőnek azt mondom: i l y e n k ö r ü l m é n y e k k ö z ö t t mondja meg a főnökének, hogy holnap már nem is jövök be és
nem vagyok hajlandó
már megyek is kifele; de a márvány lépcsőházban eszembe jut, hogy a holmijaimat össze kell szedni, haza kell vinni... Visszalépek és megkérem - ugyan adjon már
egy celofánzacskót a vonalzóimnak, háromszögeimnek. Ad is: egy ormótlan nagy,
szemétkuka kibélelésére való fekete plasztikzsákot. - Tessék - mondja az irodavezető - ,
tessék még egy, meg még egy, meg még egy
majd kiborul a kezéből a halom, rengeteg fekete plasztikzsákot akar rámsózni
- ne, nem, elég! elég!
tiltakozom. Az elsőbe már rakom is be a betyárbútoromat, s közben elkámpicsorodom. Éktelen csüggedés, elkeseredés vesz rajtam erőt. Egy álló hétig boldog voltam,
majd a bőrömből ugrottam ki, hogy ötven év után újra építészrajztábla előtt ülhetek,
s öreg fejjel megint állásom van
de csak ez marad, ez az alapállás, hogy megesteg facér vagyok és róhatom az utcákat, megesteg facér. Mit mondok majd, ha a fekete plasztikzsákokkal telegyömködött
nagy fekete plasztikzsákkal a hátamon beállítok, mit a feleségemnek és mit a családomnak: miért volt, hogy kiadták a cselédkönyvemet...?!
(álom: 1988 07 12)

38

tiszatáj

ÖSWALD SPENGLER

A Nyugat alkonya
Bevezető sorok
Az alábbi részlet A Nyugat alkonya első kötetéből származik, amely először 1918ban jelent meg. Spengler fő művében egy olyan organikus történelemfilozófiát dolgozott ki, amely egyrészt felhagy a világtörténelem mint olyan koncepciójával, másrészt pedig elveti az európai történelem klasszikus, „ókor-középkor-újkor" tagolását;
ehelyett a történelem legfőbb intelligibilis egysége a kultúra lesz, melyből szám szerint
nyolcat különböztet meg (kínai, indiai, babiloni, egyiptomi, mexikói, antik, arab és
nyugati). Egy-egy kultúra hozzávetőleges időtartama ezer esztendő, s a beléjük kódolt,
nagyjából azonos életpályából adódóan a lineáris kronológiai időtől független „egyidejűségek" állapíthatók meg közöttük. A kultúra késői fázisát Spengler civilizációnak nevezi,
amely a hanyatlás, majd pedig a pusztulás felé tart. A faustinak nevezett nyugati kultúra
ebbe a stádiumba a 19. század folyamán került.
Elméletének alátámasztása végett Spengler előszeretettel fordult a művészetekhez nem véletlenül, hiszen a műalkotások, az egyes művészeti korszakok és stílusáramlatok
elemzése viszonylag tág interpretációs szabadságot enged meg. A művészeteket olyan
ősszimbólumoknak fogta fel, melyek a maguk sorsszerűségében egy-egy kultúra legmélyebb metafizikai üzenetét a leghívebben fejezik ki. így pl. az apollóninak nevezett
antik kultúrában a szobrászat töltötte be e paradigmatikus funkciót, a faustiban viszont
a hangszeres zene.
Bár Spengler koncepciója kezdettől fogva roppant ambivalens visszhangot váltott
ki, s a mű recepciótörténete hosszú időn át a maradéktalan elfogadás és a kategorikus
elutasítás szélsőségei között mozgott, az elmélet, s még inkább a módszer tekintetében
néhány olyan összetevőre bukkanhatunk, amelyek - legalábbis a mű megszületésének
idején - termékeny újdonságnak számítottak, s érvényességüket mindmáig megőrizték.
Ezek közül most kettőt emelnénk ki. Az egyik az, hogy Spengler felhagy azzal a szemlélettel, amely egy önmagáért való, ezoterikus világnak tekinti a művészetek birodalmát, ehelyett a kultúra egységes formanyelvének olyan szegmensévé teszi, amely nemcsak a szellemi szféra egyes területeivel állítható párhuzamba, mint pl. a filozófiával
vagy a vallással - ez ui. felbukkan már Hegel történetfilozófiájában is - , hanem a hitelélet, a haditechnika, a diplomáciatörténet stb. területeivel is. Ebben az eljárásban mutatkozik meg Spengler igazi - analógiateremtő - tehetsége; az analógiák olykor ugyan
kétkedéssel is eltölthetnek bennünket, meghökkentő és láttató erejük révén azonban
még ma is elgondolkodásra késztetnek. A másik nóvum: organikus totalitásként való
össz-szemlélete az egyes művészeti ágaknak, melyeknek fejlődése és hanyatlása nem egy
atlétikai futópálya egymástól elkülönített szektoraiban megy végbe, hanem egymással
szoros összefüggésben, egy szimfóniához hasonlatosan, melyben az alapmotívum és
a dallam más és más hangszereken szólal meg és hal el.
Az itt közölt részlet a fausti kultúra művészetének zárókorszakával foglalkozik.
Ma már szinte meghökkentő, hogy Spengler, aki a kor egyik kulturális központjában,
Münchenben élt, s a 20. századi, modern „izmusok" megszületésével szinte egy időben

1994. szeptember

39

alkotott, mennyire elutasító volt a modern művészetek produktumaival szemben. Magatartása többféleképpen értelmezhető. Vagy úgy, hogy konzervatív beállítottságú,
csakis a „klasszika" megállapodott, stabil kánonjának befogadására képes ember volt
(ennek kicsi a valószínűsége), vagy úgy, hogy Spengler saját dogmatikus rendszerének
vált foglyává, s még ott sem volt hajlandó valamiféle fejlődést elismerni, ahol pedig az
kézenfekvő lett volna (ez már valószínűbb), vagy pedig úgy, hogy rendszerétől függetlenül a kortárs, modern - s a még később megformálódó - művészeteket értéktelen kacatnak tartotta (ez a legvalószínűbb).
A mű megjelenése óta több mint háromnegyed évszázad telt el. Hogy kultúrák,
civilizációk, ill. az értékek vonatkozásában mi az igazán időtállóan útmutató, s hogy
Goethe szavaival élve „az égbolt önmagát ezerre váltva" hogyan „simítja szorosan egymáshoz arcait", annak mérlegre tevése egyike legelévülhetetlenebb feladatainknak.
Spengler legalább megkísérelte saját korában meglátni az összes többit.
Szeged, 1994 májusában

Első kötet

Negyedik fejezet: ZENE ÉS KÉPZŐMŰVÉSZET (részlet)
Még hátravan az, hogy fő vonalakban nyomon kövessük a nyugati művészet
végső beteljesedését. Minden történelem legbensőbb szükségszerűsége munkálkodik itt.
Megtanultuk, hogy a művészeteket ősjelenségekként fogjuk fel. Már nem a szó fizikai
értelmében vett okokat és okozatokat keresünk, hogy fejlődésükbe összefüggést vigyünk. Visszaállítottuk jogaiba egy művészet sorsának fogalmát. Végül a művészeteket
organizmusok ként ismertük meg, melyek meghatározott helyet foglalnak el valamely
kultúra nagyobb szervezetében; megszületnek, megérnek, megöregszenek és mindörökre meghalnak.
A nyugati lélek a reneszánsz - az utolsó eltévelyedés - lezárulásával nagykorúvá
lett, erőinek és lehetőségeinek világos tudatára ébredt. Kiválasztotta a neki megfelelő
művészeteket. Egy késői kor - a barokk éppúgy, mint az ión korszak - tudja, hogy
valamely művészet formanyelvének mit kell jelentenie. Eddig filozófiai vallás volt, s
most vallásos filozófiává változik. Városi és világi lesz. A névtelen iskolák helyébe
nagy mesterek lépnek. Szemünk előtt valamennyi kultúra csúcsán nagy művészetek kitűnő csoportjának színjátéka bontakozik ki; e csoportok jól elrendezettek, s az alapul
szolgáló ősszimbólum révén egységgé kapcsolódnak össze. Az apollóni csoport fókuszában - melyhez a vázafestészet, a freskó, a relief, az oszloprendek építészete, az attikai
dráma és a tánc tartozik - a meztelen testet megformáló szobrászat áll. A fausti csoport a
tiszta térbeli végtelenség eszményét követve formálódik meg. Középpontjában: a hangszeres zene. Ebből kiindulva finom szálak futnak valamennyi szellemi formanyelv felé,
s az infinitezimális matematikát, a dinamikus fizikát, a jezsuita rend propagandáját és
a felvilágosodás híres jelszavának dinamikáját, a modern géptechnikát, a hitelrendszert
és a dinasztikus-diplomáciai államszervezetet a lelki kifejezés roppant totalitásává szövik egybe. S kezdve a katedrálisok benső ritmusával, s befejezve Wagner „Trisztán"-já-

40

tiszatáj

val és „Parsifal"-jával, a végtelen tér művészi birtokba vétele 1550 táján éri el teljes
tökélyre jutott megformálódását. A szobrászat Michelangelóval épp akkoriban hal el
Rómában, amikor a síkmértan, amely addig uralta a matematikát, annak lényegtelen
részévé válik. Az északi infinitezimális számítás egyszerre indul fejlődésnek testvéreivel, Zarlino harmóniatanával és kontrapunkt-elméletével (1558), valamint a basso continuo hasonlóképpen Velencéből kiinduló módszerével - mindkettő a hangtér egyfajta
perspektíváját és analízisét nyújtja.
Az olajfestészet és a hangszeres zene - a tér művészetei - megkezdik uralkodásukat. Következésképpen az antikvitásban az anyagi-euklidészi művészetek - a szigorúan
síkszerű freskó és a szabadon álló szobor - azok, melyek az ennek megfelelő időszakban, 600 körül kerülnek előtérbe. Mégpedig úgy, hogy először a két festészeti forma
érik be, mivel formanyelvük mértéktartóbb és könnyebben elsajátítható. Az olajfestészethez éppoly vitathatatlanul tartozik hozzá az 1550-1650 közötti időszak, mint
ahogy a freskóhoz és a vázaképhez a 6. század. A tér és a test szimbolikája, melyet itt
a perspektíva, amott pedig az arány művészi eszközével fejeznek ki, a festmény közvetlen nyelvében csak utalásszerűén jelenik meg. Ezek a művészetek - melyek csak arra
képesek, hogy a képfelületen imitálják a nekik megfelelő ősszimbólumot, vagyis a kiterjedtnek a lehetőségeit - jól tudták ugyan jellemezni és felidézni az antik és a nyugati
eszményt, végső tökélyre juttatni azonban nem tudták. A késői kor által befutott úton
úgy jelennek meg, mint a végső csúcsot megelőző fokozatok. Minél inkább közeledik a
nagy stílus önnön végső beteljesedéséhez, annál erősebb lesz a késztetés egy olyan ornamentális nyelvre, amely a szimbolikát kérlelhetetlen világossággal fejezi ki. A festészet
ehhez már kevés volt. A magasabb rendű művészetek csoportja tovább egyszerűsödött.
Az olajfestészet 1670 körül érkezett el lehetőségeinek végső határaihoz, éppen akkortájt, amikor Newton és Leibniz felfedezte a differenciálszámítást. Az utolsó jelentős
mesterek egymás után haltak meg; Velázquez (1660), Poussin (1665), Franz Hals (1666),
Rembrandt (1669), Vermeer (1675), Murillo, Ruysdael és Lorrain (1682). Ahhoz, hogy
a hanyatlást, valamely művészet végét érzékeltessük, elegendő, ha csak a néhány jelentősebb utód nevét - Watteau, Hogarth, Tiepolo - említjük meg. Épp ebben az időben
merültek ki apiktorikus zene nagy formáinak végső tartalékai is; Heinrich Schütz (1672),
Carissimi (1674) és Purcell (1695) halálával a kantáta utolsó mesterei is eltávoztak; arról
a zenei műfajról van szó, amely a vokális és instrumentális hangok kromatikus játékán
keresztül valódi festményeket vázolt fel, a bájos tájképektől kezdve a legendákból ismert fenséges színhelyekig. Lully-vel (1687) kimerülnek Monteverdi heroikus barokk
operáinak belső lehetőségei, de ugyanez érvényes a zenekarra, orgonára és vonóstrióra
írt óklasszikus szonáta formáira is, melyek fúgastílusban hasonló módon képszerű témákat dolgoznak fel. A végső beérés formái lépnek előtérbe, a concerto grosso, a szvit
és a szólóhangszerekre írt háromtételes szonáta. A zene megszabadul az emberi hang
csengésében benne rejlő testiség végső maradékától, s abszolúttá válik. A téma elveszíti
képszerű jellegét s pregnáns funkcióvá változik, melynek léte maga a fejlődés; Bach
fúgastílusa csak végtelen differenciálásként és integrálásként jellemezhető. A tiszta zene
festészet fölötti győzelmének határkövei: Heinrich Schütz késő öregkori passiói, melyekben az új formanyelv feltűnik a látóhatáron, aztán dall'Abaco és Corelli szonátái,
Händel oratóriumai és Bach barokk polifóniája. Ettől kezdve ez a zene a fausti művészet, s Watteau festő Couperinnek, Tiepolo pedig festő Händelnek nevezhető.
Ugyanez a fordulat az antikvitásban 460 táján megy végbe, midőn az utolsó nagy
freskófestő, Polügnotosz a fennkölt stílus örökségét Polükleitoszra - s ezzel a szabad
körplasztikára - testálja. Addig egy tiszta síkművészet formanyelve a szobrot is uralma

1994. szeptember

41

alatt tartotta, még Polükleitosz kortársai - Mürón és az olympiai oromzat mesterei idején is. Ahogy a freskófestészet szüntelenül továbbfejlesztette a színekkel telített és
belső rajzzal felvázolt sziluett formavilágát, melynek során már alig volt némi különbség
a befestett relief és a síkkép között, hasonlóképpen a szobrász számára is a szemlélő
előtt megjelenő frontális körvonal jelenti az éthosz - vagyis az erkölcsi típus - tulajdonképpeni szimbólumát, melyet a szoboralaknak kell megjelenítenie. Egy templom
orommezeje - kép, s a kellő távolságból szemlélve éppen úgy néz ki, mint a kortárs
vörös alakos stílus vázaképei. Polükleitosz nemzedékével a monumentális falfestészet
átadja helyét a tempera- vagy viaszszíntechnikát használó táblaképnek; ám ez azt jelenti, hogy a nagy stílus többé már nem e művészeti ág sajátja. Apollodórosz árnyképfestészetében ott munkál az a becsvágy, hogy a figurák körmödéivé révén - mivel itt
egyáltalában nem atmoszferikus árnyékról van szó - a szobrásszal keljen versenyre;
Zeuxiszról pedig Arisztotelész kifejezetten azt állítja, hogy alkotásai híján vannak az
éthosznak. Ez az, ami e szellemdús és szeretetre méltó festészetet egy sorba állítja a mi
18. századi festészetünkkel. Mindkettőbői hiányzik a belső nagyság, s - nyelvezetük
virtuozitása révén - mindkettő azt az egyetlen és végső művészetet követi, melyet a
magas szintű ornamentika képvisel. Polükleitosz és Pheidiasz ezért állítható párhuzamba Bachhal és Hándellel; míg az utóbbiak a szigorú zenei tételt megszabadítják a festői
kivitelezés módszereitől, addig az előbbiek a szobrot végérvényesen kivonják a reliefszerűség befolyása alól.
E zenével és e szobrászattal a két kultúra elérte célját. Lehetségessé vált egy matematikai szabatosságú tiszta szimbolika; ezt jelenti a Kánon, Polükleitosznak az emberi test arányairól szóló írása s párja, A fúga művészete és a Jól hangolt zongora
„kortársától", Bachtól. A tiszta forma világosságát és intenzitását illetően ez a két művészet nyújtja a legtöbbet és a legvégsőt. Hasonlítsuk csak össze az attikai szobrok testével a fausti hangszeres zene hangtestét, ezen belül a vonósokét, s vegyük még ide a fúvós hangszereknek azt a hangtestét is, melyek Bachnál egységként hatnak. Hasonlítsuk
össze, hogy mit nevezett figurának Haydn és mit Praxitelész - egy ritmikus motívumot a hangok szövedékében vagy egy atléta alakját; ez olyan elnevezés, melyet a matematikából vettek át, s elárulja, hogy ez a most végre elért cél nem egyéb, mint a művészi és a matematikai szellem egyesülése, mivel a végtelen analízise és az euklidészi
geometria feladatát és számnyelvének végső értelmét teljes világossággal a zenével és
a szobrászattal egyidejűleg fogta fel. A szép matematikáját és a matematika szépségét
többé már nem lehet elválasztani egymástól. A hangok végtelen tere s a teljesen szabadon álló márvány- vagy bronztest a kiterjedt közvetlen interpretációja. A számhoz viszonyként, illetve mértékként tartoznak. A freskón, éppúgy, mint az olajfestményen
- az arány és a perspektíva törvényeiben - a matematikával kapcsolatban csak utalásokat lehet találni. E két legvégső és legszigorúbb művészet viszont - ti. a szobrászat és
a zene - maga matematika. E csúcson a fausti, s éppúgy az apollóni művészet a maga
végső tökéletességében jelenik meg.
A freskó- és az olajfestészet lezárulásával indul az a sor, melyben sűrű egymásutánban ott találjuk az abszolút szobrászat és a zene nagy mestereit. Polükleitoszt
Pheidiasz, Paioniosz, Alkamenész, Szkopasz, Praxitelész és Lüszipposz követi, Bachot
és Hándelt pedig Gluck, Stamitz, Bach fiai, Haydn, Mozart és Beethoven. Hol káprázatos, napjainkban már régen feledésbe merült hangszerek sokasága tűnik fel - bemutatva
a nyugati felfedező és feltaláló szellem egész csodavilágát - , hogy mindig új hangzásokat és hangszíneket állítsanak a kifejezés szolgálatába és így gazdagítsák azt, hol pedig
a legszigorúbb felépítésű nagy, ünnepélyes, tetszetős, könnyed, gunyoros, derűs, s zo-

42

tiszatáj

kogva fel-felcsukló formák gazdagsága, melyeket ma már senki sem ért meg; akkoriban
- elsősorban a 18. századi Németországban - valódi zenei kultúra alakult ki, amely az
egész életet áthatotta és betöltötte; e zenei kultúra tipikus alakja Hoffmann Kreisler karmestere; a mi számunkra mindennek már az emléke is csak alig-alig maradt meg.
Végül, a 18. századdal elhal az építészet is. Feloldódik, mintegy megfullad a rokokó zenéjében. Mindaz, amit a nyugati építőművészet e késői, nagyszerű és törékeny hajtásában bíráltak - mégpedig azért, mert ennek a fúga szelleméből való megszületését
nem értették meg - , vagyis mindaz, ami mértéktelen, formátlan, lebegő, hullámzó és
csillogó s megsemmisítése a szemhez szóló síknak és tagolásnak; nos, mindez a hangok
és a dallamok győzelme a vonalak és a falak fölött, a tiszta tér és az abszolút létrejövés
diadala az anyag és a létrejött felett. Nincsenek már épülettestek; vagyis ezek az apátságok, kastélyok, templomok a hullámzó homlokzatokkal, kapuzatokkal, kagylószerű
berakásokkal díszített udvarokkal, hatalmas lépcsőházakkal, galériákkal, termekkel
s apró szobákkal már nem épületek, hanem kővé vált szonáták, menüettek, madrigálok
és prelúdiumok; mindez nem más, mint stukkóban, márványban, elefántcsontban és
nemesfában felcsendülő kamarazene, a csigavonalak és pajzsdíszek kantilénái, külső lépcsőzetek és tetőgerincek kadenciái. A drezdai Zwinger az egész világépítészet legtökéletesebb zenedarabja; díszítményei egy régi, nemes hegedű hangjához hasonlatosak, olyanok, akár egy kis zenekarra írt allegro fugitivo.
Ezen évszázad nagy muzsikusait, s ennélfogva a nagy építészeket is - olyanokat,
mint pl. Pöppelmann, Schlüter, Báhr, Neumann, Fischer von Erlach, Dinzenhofer Németország produkálta. Az olajfestészetben nem játszik semmilyen szerepet, a hangszeres zenében viszont meghatározó.
*

Egy szó, amely Manet korában jött divatba - s először éppúgy gúnynévként,
mint a barokk és a rokokó -, nagyon szerencsésen foglalja össze a fausti művészetkifejezés sajátosságát, úgy, ahogy az az olajfestészet előfeltételeiből fokozatosan kifejlődött.
Impresszionizmusról beszélünk, anélkül, hogy sejtelmünk lenne a fogalom terjedelméről s mélyebb értelméről, valamint arról, hogy milyen módon kellett is volna azt felfogni. Az impresszionizmust egy olyan művészet késői másodvirágzásából vezetjük le,
amely teljes egészében hozzá tartozik. De mit is jelent valójában a „benyomás" utánzása? Kétségtelenül valami merőben nyugati dolgot, olyasvalamit, ami a barokk eszméjével, sőt már magával a gótikus építészet tudattalan céljaival van rokonságban, viszont
éles ellentétben áll a reneszánsz szándékokkal. Vajon nem az éber-lét ama - legbensőbb
szükségszerűségtől áthatott - tendenciáját jelenti-e, hogy legmagasabbrendű és feltétlen
valóságként a tiszta, végtelen teret koncipiáljuk, s az „ebben" lévő összes érzéki alakzatot csak másodrangú és feltételezett dologként érzékeljük? Vajon nem olyan irányzatot
jelent-e, amely művészi alkotásokban jelenhet meg, ám ezernyi más lehetőséget ismer
ahhoz, hogy megnyilvánuljon? „A tér a szemlélet a priori formája" - szól Kant formulája; vajon nem hangzik ez úgy, mint e mozgalom programja, amely épp Leonardóval
kezdődik? Az impresszionizmus ellentettje az euklidészi világérzésnek. A szobrászat
nyelvezetétől igyekszik olyan távol kerülni, amennyire csak lehetséges, és megpróbál
közeledni a zenei nyelvhez. Nem engedi, hogy a megvilágított, illetve a fényt visszaverő dolgok azért gyakoroljanak ránk hatást, mert ott vannak, hanem azt akarja, hogy
úgy tegyék ezt, mintha „önmagukban" nem lennének ott. A dolgok nem is testek, hanem fényellenállások a térben, melyeknek csalóka sűrűségét az ecsetvonás leplezi le.
Amit felfogunk és visszaadunk, az pusztán ilyen ellenállások keltette benyomás, melyeket hallgatólagosan úgy érzékelünk, mint egy „túlnani" (transzcendens) kiterjedtség

1994. szeptember

43

puszta funkcióit. A testeken lelki szemeinkkel hatolunk át, megtörjük anyagi határaik
varázsát, s feláldozzuk őket a tér fenségének. S e benyomás során - illetve ezzel együtt érezzük az érzéki elem végtelen mozgalmasságát, amely a legélesebb ellentétben áll
a freskó szoborszerű ataraxiájával. Ezért nem beszélhetünk semmiféle hellén impreszszionizmusról, s ezért van az, hogy az antik szobrászat az a művészet, amely az impresszionizmust eleve kizárja.
Az impresszionizmus: egy világérzés átfogó kifejeződése, s érthető, ha késői kultúránk egész fiziognómiájára hatást gyakorol. Létezik impresszionisztikus matematika,
amely szándékosan és határozottan lépi át az optikai határokat; ez az analízis Newton és
Leibniz óta. Idetartoznak a számtestek vizionárius alakzatai, a halmazok, a transzformációs csoportok és a többdimenziós geometriák. Létezik impresszionisztikus fizika,
amely testek helyett tömegpontok rendszerét „látja", vagyis olyan egységeket, melyek
változó efficiensek állandó viszonyának tűnnek csupán. Létezik impresszionista etika,
tragédia és logika, s a pietizmus óta impresszionista kereszténységről is beszélhetünk.
Festői és zenei szempontból arról a művészetről van szó, amely néhány vonás,
folt vagy hang segítségével hozza létre a tartalmában kimeríthetetlen képet, egy mikrokozmoszt a fausti ember látása és hallása számára; más szóval arról, hogy művészileg
köti meg a végtelen tér valóságát olyan igencsak illanékony és szinte testetlen utalás révén, mely valami tárgyszerűségben lelhető fel, s bizonyos értelemben kényszeríti arra,
hogy az jelenségformát öltsön. Ez a mozdulatlan mozgásba hozásának művészete; sehol másutt nem vették a bátorságot ahhoz, hogy ezt létrehozzák. A páratelt anyag kezdve Tiziano öregkori műveitől egészen Corot-ig és Menzelig - ott remeg és ott hömpölyög az ecsetvonások, a tört színek és fények titokzatos hatásában. S - ellentétben a
tulajdonképpeni melódiával - ugyanez a törekvés található meg a barokk zene „témájában" is, ami egy, a harmónia, az instrumentális hangszín, a ritmus és a taktus minden
vonzerejét felhasználó hangalakzat; ez - elindulva a Tiziano korára jellemző imitatív
tétel motívumokkal átszőtt munkájától - egészen Wagner vezérmotívumáig fejlődik,
s egy egész érzés- és élményvilágot foglal magában. A német zene csúcspontján e művészet beszüremkedik annak a német nyelvnek a lírai költészetébe is - a franciában ez
lehetetlen - , amely Goethe Ősfaustja s Hölderlin utolsó költeményei óta miniatűr olykor mindössze néhány sorból álló - remekművek egész sorát hívta életre, melyeket
még figyelemre sem méltattak, nemhogy összegyűjtöttek volna. Az impresszionizmus
a legkifinomultabb művészi felfedezések módszere. Kicsiben és miniatűr szinten állandóan Kolumbusz és Kopernikusz tetteit ismétli meg. Nincs még egy olyan kultúra,
melyben a benyomás ilyen nagyfokú dinamikáját hordozó, ornamentális nyelv ennyire
kevés eszköz felhasználásával párosulna. Minden egyes színes pont vagy ecsetvonás,
minden egyes alig hallható rövid hang meglepő vonzerőt árul el, s a képzelőerőt a téralkotó energia egyre újabb elemeivel látja el. Masacciónál és Piero della Francescánál
a levegő valóságos testeket vesz körül. Csak Leonardo fedezi fel az atmoszferikus clairobscur átmeneteit, a lágy peremeket, a mélységgel egybeolvadó körvonalakat, a fény és
az árnyék tartományait, melyekből az egyes alakok már nem különíthetők el. Végül,
Rembrandtnál, a tárgyak pusztán színes benyomásokká oldódnak; a figurák elveszítik
a sajátosan emberi jelleget; úgy hatnak, mint valami szenvedélyes mélység-ritmust követő ecsetvonások és színfoltok. S e távolság most egyúttal a jövőt is jelenti. Az impresszionizmus bilincsbe veri a múló pillanatot, amelynek ittléte egyszeri és soha vissza
nem térő. A tájkép nem lét és nem megmaradás, hanem mindezek történetének tovatűnő pillanata. Ahogy egy Rembrandt-portré nem a fej anatómiai reliefjét, hanem az

44

tiszatáj

abban rejlő második arcot adja vissza, s ahogyan az ecsetvonások ornamentuma nem
a szemet, hanem a pillantást, nem a homlokot, hanem az élményt, nem a szájat, hanem
az érzéki mivoltot ragadja meg, hasonlóképpen az impresszionista festmények sem az
előtér természetét, hanem abban is a második arcot, a táj pillantását, lelkét adják vissza.
Legyen szó akár Lorrain katolikus-heroikus tájképéről, Corot paysage
intimedéről,
a Cuyp és Van Goyen megfestette tengerről, folyópartokról és falvakról, mindig fiziognómiai értelemben vett portré születik, valami egyszeri és előre nem látott, ami először
és egyben utoljára kerül napvilágra. A közvetlenül emberit ábrázoló portréművészetet
épp a tájkép - a fiziognómiai, a karaktert hordozó tájkép - iránti előszeretet teszi közvetetté, vagyis épp az a motívum, amely a freskóstílusban egyáltalában nem gondolható el, s az antikvitás számára mindig is teljes mértékben hozzáférhetetlen volt; a közvetett jelleg pedig olyan világábrázolást jelent, melyben az az Én része lesz, s melyben
a művész önmagát adja, a szemlélő pedig önmagát pillantja meg. E távolba nyúló természet ugyanis egy sors visszatükröződése. E művészetben tragikus, démoni, derűs és
melankolikus tájak találhatók, olyanok, melyekről más kultúrák emberének halvány
elképzelése sem volt, s melyek iránt éppen ezért a megfelelő érzéke sem alakult ki. Aki
e formavilág előtt a hellenizmus illuzionisztikus festészetéről beszél, az képtelen
bármilyen különbséget is tenni a legmagasabbrendű ornamentika és valamely lélektelen
utánzás, a látszat majmolása között. Ha - legalábbis Plinius szerint - Lüszipposz azt
mondta, hogy úgy ábrázolja az embereket, ahogy azok előtte megjelennek, akkor az találó a gyermekek, a laikusok és a vadak becsvágyára nézve, a művészekét illetően azonban már nem. Hiányzik a nagy stílus, a jelentés, a mély szükségszerűség. így a kőkorszaki barlanglakók is tudtak festeni. A hellenisztikus festők azonban valójában többre
voltak képesek, mint amennyit elérni akartak. Még magukon a pompeji falfestményeken és az odüsszeuszi tájakat ábrázoló római képeken is mindig jelen van egy szimbólum-, testek csoportját ábrázolja mindegyik, sziklákat, fákat, sőt - mint testek közötti
testet! - „a tengert". Mélység nem alakul ki, csak egymásra halmozás. Valaminek azt a
helyet is be kell töltenie, ami a legkevésbé van közel, ám e technikai szükségmegoldásnak semmi köze sincs a távolság fausti felmagasztalásához.
*

Szóltam már arról, hogy az olajfestészet a 17. század végén élte végnapjait, amikor az összes nagy mester szinte ugyanabban az időben sorra egymás után meghalt. De a
szó szűkebb értelmében vett impresszionizmust tényleg a 19. század hozta létre? A festészet tehát még kétszáz év múlva is virágzott, vagy netán még ma is tart? Ne áltassuk
magunkat! Rembrandt és Delacroix vagy Constable között holt időszakot találunk,
s az, ami az utóbbinál még csak kezdet - a technikát és a kifejezésmódot illető minden
kapcsolat ellenére -, már alapvetően különbözik attól, ami az előbbivel nyert befejezést. Itt, ahol a szimbolika legmagasabb fokát hordozó eleven művészetről van szó,
mit sem számítanak a 18. század tisztán dekoratív művészei. S ne vezessen félre bennünket az új festészeti epizód karakterjegye sem, amely - túl 1800-on, a kultúra és a civilizáció határvonalán - képes volt újra felkelteni egy nagy festészeti kultúra illúzióját.
Ez a festészeti epizód saját maga nevezte el tulajdonképpeni témakörét plein-air-nek,
amivel önnön tünékeny jelenségének értelmét elég világosan közszemlére teszi. Pleinair - ez jelenti a tudatos, intellektuális és erőszakos szakítást azzal, amit hirtelen „barna
szósznak" neveztek, s ami - mint láttuk - a tulajdonképpeni metafizikai szín volt
a nagy mesterek képein. Erre a színre épült a - mindenekelőtt németalföldi - iskolák
festészeti kultúrája, amely a rokokó idején menthetetlenül elenyészett. E barna színt,

1994. szeptember

45

a térbeli végtelenség szimbólumát, amely a fausti ember számára megteremtette a festmény lélektől való áthatottságát, hirtelen természetellenesnek érezték. Mi történt? Nem
azt bizonyítja-e a változás, hogy épp az a lélek illant el, mely léleknek ez az üdvözítő
szín valami vallásosat jelentett, jele volt a vágyakozásnak, egy eleven természet egész értelmének? A nyugat-európai világvárosok materializmusa a hamut felszítván újból
lángra lobbantotta két festőnemzedék e különös és efemer másodvirágzását - Manet
nemzedékével ugyanis megint véget ért minden. Grünewald, Lorrain és Giorgione patetikus zöld színét a tér katolikus színeként jellemeztem, Rembrandt transzcendens
barnáját pedig úgy, mint a protestáns világérzés színét. A plein-air viszont - ami most
egy új színskálát hív életre - a vallástalanság jeleként értelmezhető.1 Az impresszionizmus a beethoveni zene és a kanti csillagterek szféráiból a földfelszínre tér vissza. E teret
megismerjük, de nem éljük át, látjuk, de nem szemléljük; hangulatot hordoz, nem pedig sorsot; az, amit Courbet és Manet tájképeiken ábrázol, a fizika mechanikus objektuma, nem pedig a pasztorális zene átérzett világa. Amit Rousseau - tragikusan találó
kifejezéssel - úgy jövendölt meg, hogy „vissza a természethez", az ebben a halódó művészetben realizálódott. Az agg is így tér „vissza a természethez" - nap mint nap. Az új
művész munkás, nem pedig alkotó. Felbonthatatlan spektrumszíneket helyez el egymás mellett. Az ecsetvonások finom kézírását s táncát felváltják a durva szokások; pontokat, négyzeteket, széles, szervetlen masszákat visznek fel, kevernek össze, majd
kennek szét. A széles lapos ecset mellett megjelenik munkaeszközként a festéklapát.
A vászon olajfesték-alapozását az összhatás részévé teszik, s helyenként üresen hagyják.
Veszedelmes művészet ez, fájdalmas, hideg, beteges, túlérzékeny idegeknek való, ám
a legmesszebbmenőkig tudományos, energikus s programatikusan kihegyezett mindabban, ami a technikai akadályok legyőzésével függ össze; a Leonardótól Rembrandtig
tartó nagy olajfestészet szatírjátéka ez. De otthon csak Baudelaire Párizsában érezhette
magát. Corot ezüstös tájainak szürkészöld és barna színárnyalatai még a hajdanvolt
mesterek lelkiségéről álmodnak; Courbet és Manet a hűvös fizikai teret, a teret mint
„tényt" hódítja meg. A tűnődő felfedező, Leonardo, a kísérletező festőnek teremt helyet. Corot, az örök gyermek, ki bár francia, de nem párizsi, a „túlnanit" megidéző tájképeire mindenütt rálelt. Courbet, Monet, Manet, Cézanne mindig ugyanazt a helyet
festi le újból és újból, fájdalmasan, fáradságosan, lélekben szegényen; a fontainebleau-i
erdőt, az argenteuil-i Szajna-partot vagy ama figyelemre méló völgyet Arles közelében.
Rembrandt hatalmas tájképei teljes egészükben a világtérben helyezkednek el, Manet
képei egy vasútállomás közelében. A plein-air festők, kik született nagyvárosiak, átvették a leghűvösebb spanyol és holland festőktől (ilyen Velázquez, Goya, Hobbema és
Franz Hals) a tér zenéjét, hogy azt - az angol, később pedig a japán tájképfestők (intellektuális és kiművelt emberfők) segítségével - empirikus és természettudományos
viszonylatokba fordítsák át. Ez a természetélmény és a természettudomány, a szív és
a fej, a hit és a tudás különbsége.
Németországban más a helyzet. Franciaországban egy nagy festészeti hagyomány
zárult le, itt épp ezt kellett pótlólag megteremteni. A festészeti stílus ugyanis Rottmann,
Wasmann és C. D. Friedrich munkásságától kezdve egészen Marées-ig és Leiblig a fejlődés valamennyi részelemét előfeltételezi; ezek képezik a festészet technikai alapját, s a
zárt, belső hagyományra még egy olyan iskolának is szüksége van, amely az új stílust
kívánja művelni. Ez a legújabb német festészet gyengéje és erőssége. A franciáknak
megvolt a maguk saját hagyománya a korai barokktól kezdve egészen Chardinig és Corot-ig. Lorraint és Corot-t, Rubenst és Delacroix-t eleven kapocs köti össze. A 18. szá-

46

tiszatáj

zadban viszont valamennyi nagy német művészegyéniség zenész lett. Az, hogy e zene anélkül, hogy megváltozott volna legbensőbb lényege - Beethoven óta újból festészetté
alakult át, a német romantika egyik tipikus vonása. E tájon virágzott legtovább, s itt
hozta legérettebb gyümölcseit. E fej- és tájábrázolások mögött ott a zene, a titokzatos
és vágyakozással teli zene. Még Thoma és Böcklin munkásságában is van valami
Eichendorffból és Mörikéből. A saját, belső tradíció hiányának pótlásához viszont idegen tanra volt szükség, így mentek e festők mind Párizsba. Miközben azonban ők is az
1670 körüli régi mestereket tanulmányozták és másolták, ahogy Manet és köre, a franciáktól eltérően - akiket e tanulmányok során csak annak az emléke érintett meg, ami
már rég beépült művészetükbe - őket egészen új s egészen más benyomások érték. Ily
módon a zenén kívüli német képzőművészet - 1800 óta - megkésett jelenség, kapkodó,
szorongással teli, zavaros, céljait és eszközeit illetően bizonytalan. Nem volt vesztegetni való idő. S mindazt, amit a német zene és a francia festészet évszázadok során ért el,
most egy vagy két festő nemzedéknek kellett behoznia. A lassan kihunyó művészet
végső megfogalmazása felé nyomult előre, s ez szükségessé tett egy olyan álomszerű repülést, ami átszárnyalt az egész múlt felett. így ezen a téren csodálatos fausti figurák
tűnnek fel, mint Marées és Böcklin, akik ugyanakkor minden olyan kérdésben, mely a
formával függ össze, bizonytalanságot mutatnak; ilyesmi a mi biztos hagyományra támaszkodó zenénkben - gondoljunk Brucknerre - teljességgel lehetetlen volt. A francia
impresszionisták programatikusan világos, bensőleg azonban annál szegényebb művészete e tragikumot szintúgy kevéssé ismeri. Ugyanez érvényes viszont a német irodalomra is, amely Goethe korától kezdve minden egyes jelentősebb alkotással az alapozás munkáját akarta elvégezni, s egyúttal le is kellett hogy zárjon valamit. Ahogy Kleist
egyszerre érezte önmagában Shakespeare-t és Stendhalt, s kétségbeesett fáradozással,
örök elégedetlenségtől kísért változtatásokkal és megsemmisítéssel kétszáz esztendő
pszichológiai művészetét akarta egybeforrasztani, s ahogy Hebbel a „Hamlet"-től a
„Rosmersholm"-ig húzódó problematikát egyetlen drámai típusba sűrítette, úgy próbálkozott meg Menzel, Leibl és Marées azzal, hogy a régi és az új példaképeket: Rembrandtot, Lorraint, van Goyent, Watteau-t, Delacroix-t, Courbet-t és Manet-t egyetlen
formába fogja össze. Míg egyfelől Menzel korai korszakának kis interieurjei megelőlegezik a Manet-kör valamennyi felfedezését, s Leibl megfest néhány olyan dolgot, melylyel Courbet nem tudott megbirkózni, másfelől a képeiken látható s a régi mesterektől
eredő metafizikai barna és zöld szín újból valamely benső élmény maradéktalan megjelenítéséről tanúskodik. Menzel valóban újból átélt és újjáélesztett valamit a porosz rokokóból; Marées hasonlóképpen Rubensből, Leibl pedig a Frau Gedonról festett képén
Rembrandt portréművészetéből élt át újra, illetve keltett életre valamit. A 17. század
műtermi barnájához csatlakozott egy második, magasrendű fausti tartalmat hordozó
művészet: a rézkarc. Rembrandt e kettőben minden idők legnagyobb mestere volt.
A rézkarcnak is van valami protestáns jellege, s így a zöldeskék atmoszférát és a gobelint előnyben részesítő déli, katolikus festőktől mindig távol állt. S ahogy a barna szín
utolsó festője Leibl volt, hasonlóképpen ő volt a rézkarc utolsó nagy művésze is, kinek
metszetein ott van az a rembrandti végtelenség, ami a szemlélőt mindig újabb titkok
felfedezésére készteti. Ami pedig végezetül Marées-t illeti, benne megtaláljuk a nagy barokk stílus hatalmas intuícióját, melyet - éppenséggel egy zárt formában - Guéricault
és Daumier még képes volt megidézni, ám az ő esetében - az erős nyugati tradíció híján
- ezt a piktorikus jelenség világába már nem lehetett belekényszeríteni.
*

1994. szeptember

47

A „Trisztán"-nal meghal az utolsó fausti művészet is. Ez a mű a nyugati zene hatalmas záróköve. A festészetnek ilyen gigantikus végkifejlet nem jutott osztályrészül.
Ellenkezőleg, Manet, Menzel és Leibl, kiknek plein-air tanulmányaiban a régi stílusú
olajfestészet - mint valami sírból - még egyszer felbukkan, kisszerűen hat.
Az apollóni művészet és a pergamoni szobrászat „egy időben" ért véget. Pergamon
párja Bayreuthnak. A híres oltár maga pedig későbbi alkotás, és talán nem is a legjelentősebb műve a korszaknak. Fel kell tennünk, hogy ez a napjainkra már feledésbe merült fejlődés hosszú ideig tartott (kb. 330-220). Ám mindazt, amit Nietzsche Wagner és
Bayreuth, a „Ring" és a „Parsifal" ellen vádként hozott fel, pontosan ugyanazokat a
szavakat használva - dekadencia, színpadiasság - vonatkoztathatjuk e szobrászatra is,
amiből a mi számunkra egy másik „Ring"-nek - a nagy oltár gigantikus frízének - az
alakjában megőrződött egy mestermű. Ugyanaz a teatralitás, ugyanaz a vonzódás a
régi, mitikus motívumokhoz, melyekben már senki sem hitt, ugyanaz az idegekre gyakorolt kíméletlen tömeghatás, ám egyszersmind ugyanaz a nagyon is tudatos lendület,
nagyság és fenségesség, amely mindennek ellenére a belső erő megfogyatkozását mégsem képes egészen eltakarni. Bizonyosra vehető, hogy a farnesei bika és a Laokoóncsoport korábbi mintája e körből származik.
Az egyre inkább fogyatkozó plasztikus erőt az a formátlanság és mértéktelenség
jellemzi, melyekre a művésznek még szüksége van ahhoz, hogy valami kerek egészet
hozzon létre. S itt nemcsak a gigászi méreteket kedvelő ízlésre gondolok, amely már
nem a benső nagyság kifejeződése, mint a gótikus és piramidális stílus esetén, hanem
épp annak hiányát leplezi; az üres dimenziók fitogtatása közös vonása valamennyi születőfélben levő civilizációnak, s ez a pergamoni Zeusz-oltártól s Kharész rhodoszi kolosszusként ismert Héliosz-szobrától kezdve a császárkor római épületeivel bezárólag
itt éppúgy meghatározó, mint ahogy valamikor az egyiptomi Újbirodalom kezdetén,
ma pedig Amerikában. Sokkal jellemzőbb az az önkényesség és gátlástalanság, mellyel
- erőszakot alkalmazva hosszú évszázadok valamennyi konvenciójával szemben - derékba töri azokat. A személy fölött álló szabály, a forma abszolút matematikája, egy
nagy művészet lassanként beérő nyelvezetének sorsa volt az, amit - akkor csakúgy, mint
most - már nem tudtak elviselni. Lüszipposz ennyiben került Polükleitosz, a gallok
csoportjának megalkotója pedig Lüszipposz mögé. Ez megfelel a Bachtól kiinduló Beethovenen átvezető - s Wagnerig tartó útnak. A korai művészek a nagy forma mesterének - a későiek pedig rabszolgájának - érzik magukat. Amit Praxitelész és Haydn a
legszigorúbb konvenció határain belül még tökéletesen szabadon és derűsen volt képes
elmondani, azt Lüszipposz és Beethoven már csak erőszakos módon tudta véghezvinni.
Minden eleven művészet jele, az akarás, a szükségesség és a lehetőség közötti tiszta harmónia, a cél magától értetődő jellege, valamint a megvalósítás tudattalan mivolta, a művészet és a kultúra egysége - mindez már a múlté. Corot és Tiepolo, Mozart és Cimarosa még szuverén urai voltak művészetük anyanyelvének. Ettől kezdve viszont törik
ezt a nyelvet, ám ez senkinek sem tűnik fel, mivel már senki sem tud folyékonyan beszélni. Szabadság és szükségszerűség egykoron azonosak voltak. Most viszont a szabadságon a fegyelem hiányát értik. Rembrandt és Bach korában az a jól ismert jelenség,
hogy „szándékai meghiúsultak" még egyáltalában nem volt elgondolható. A forma sorsa a fajban, az iskolában, nem pedig az egyén személyes irányzataiban foglaltatott benne. Egy nagy hagyomány bűvkörében még a kisebb tehetségű művésznek is sikerül
tökéleteset alkotnia, mivel az eleven művészetben ő és a feladat egymásra találtak. Napjainkban e művészeknek azt kell akarniok, amire már nem képesek, és a műértelemmel
kell dolgozniök, kalkulálniok s kombinálniok ott, ahol a kifinomult ösztön már ki-

48

tiszatáj

hunyt. Mindannyian átélték ezt. Marées nem fejezte be egyetlen nagyszabású vázlatát
sem. Leibl utolsó képeit nem merte kiadni a kezéből, egészen addig, amíg azok - a végtelen sok átdolgozás hatására - hidegek és kemények nem lettek. Cézanne és Renoir
befejezetlenül hagyta számos legjobbnak mondható alkotását, mivel minden erőfeszítés
és fáradozás ellenére sem voltak képesek továbblépni. Manet már harminc kép megfestése után kimerült, s mindama temérdek gyötrelem ellenére, amiről „Miksa császár
kivégzése" című festményének minden egyes ecsetvonása s a vázlatok sora tanúskodik,
alig érte el azt, amit Goya a mintaképen, a „Május 3-i kivégzésekben még könnyűszerrel vitt vászonra. Bach, Haydn, Mozart és a 18. század ezernyi névtelen zenésze a napi
munka rohanása mellett a legtökéletesebbet tudta megalkotni. Wagner tisztában volt
azzal, hogy a csúcsra csak akkor ér el, ha minden energiáját összeszedi és művészi tehetségének legtermékenyebb pillanatait a lehető leggondosabban használja ki.
Wagner és Manet között mély rokonság áll fenn, s ez csak kevesek számára érezhető; Baudelaire viszont, aki alapos ismerője volt mindannak, ami dekadens, erre már
korán felfigyelt. Az impresszionisták legvégső, legkifinomultabb művészete abban állt,
hogy a térben színes ecsetvonásokból és foltokból egy egész világot varázsoltak elő.
Wagner ezt három ütemben viszi véghez, s ezekben a lélek egész világa sűrűsödik öszsze. A csillagos ég, a vonuló felhők, az ősz, a megborzongtató és mélabús hajnalok,
a verőfényben úszó messzeségek váratlan felvillanásai, a világszorongás, a közeli végzet,
a csüggedés, a kétségbeesett küzdelem, a hirtelen remény színeit - olyan benyomásokat, melyeket azt megelőzően egyetlen komponista sem tartott volna megszólaltathatónak - ő egyetlen motívum néhány hangjával s tökéletes világossággal szólaltatja meg.
E ponton érkezünk el a görög szobrászat legmarkánsabb ellentétéhez. Minden alámerül
a testetlen végtelenségben; a homályos hangtömegből, amely - sajátos hullámokban egy képzeletbeli teret idéz fel, már maga a vonalszerű dallam sem emelkedik ki. A motívum sötét és félelmet keltő mélységből száll föl s egy pillanatra vakító fény ragyogja
be; hirtelen félelmetes közelségbe kerül hozzánk; nevet, simogat, fenyeget; hol a vonós
hangszerek birodalmában tűnik el, hol pedig - egy magányos oboa halk variációjában végtelen messzeségekből közeledik felénk, a lelki színek mindig új teljességét hordozva.
Mindez se nem festészet, se nem zene, ha az ezt megelőző s szigorú stílust követő alkotásokra gondolunk. Amikor Rossinit megkérdezték, hogy mi a véleménye a „Hugenották" zenéjéről, így válaszolt: „Zene? - Semmi ehhez hasonlót nem hallottam." Pontosan ugyanezt az ítéletet lehetett hallani Athénben az ázsiai és a sziküoniai iskola új
festészetéről, s bizonyára efféle volt az is, ami az egyiptomi Thébaiban hangozhatott el
Knosszosz és Teli el Amarna művészetéről.
Mindaz, amit Nietzsche Wagnerről mondott, érvényes Manet-ra is. Az ún. tartalmi festészettel és az abszolút zenével ellentétben látszólag az elemihez, a természethez
tér vissza, művészete azonban valójában a nagyvárosi barbárságnak, a kezdődő felbomlásnak tett engedmény, ahogyan ez az érzéki világban a brutalitás és a rafinéria
keverékeként jelenik meg; művészete az a lépés, melynek szükségképp az utolsónak
kellett lennie. Egy művi művészet nem képes organikus továbbfejlődésre. Ez a vég kezdetét jelenti.
S ebből az következik - keserű a beismerés - , hogy a nyugati képzőművészet
visszavonhatatlanul véget ért. A 19. századi válság volt a haláltusa. A fausti művészet miután belső lehetőségeit megvalósította s kultúrája életpályáján belüli rendeltetését
betöltötte - éppúgy aggkori végelgyengülésben múlik ki, mint az apollóni, az egyiptomi vagy bármelyik más művészet.

1994. szeptember

49

Amit manapság művészetként űznek, az tehetetlenség és hazugság; s ez a Wagner
utáni zenére éppúgy vonatkozik, mint a Manet, Cézanne, Leibl és Menzel utáni festészetre.
Vagy ha nem, akkor keressük meg azokat a nagy személyiségeket, akik igazolják
azt az állítást, hogy még létezik sorsos szükségszerűségtől áthatott művészet. Kutassuk
fel azt a magától értetődő és szükségszerű feladatot, ami rájuk vár! Járjuk végig az összes
kiállítást, hangversenytermet és színházat, s nem találunk mást, csak serény ügyeskedőket és lármázó bolondokat, akik abban lelik örömüket, hogy valamit - amit belülről
már ők is régóta fölöslegesnek éreznek - kicsinosítva a piacra dobjanak. A belső és
külső méltóság milyen szintjén áll manapság mindaz, amit művészetnek és művésznek
neveznek! Bármelyik részvénytársaság közgyűlésén vagy egy kiváló gépgyár mérnökei
között több intelligenciát, ízlést, jellemet és tudást találunk, mint a jelenlegi európai
festészet egészében és a szobrászatban. Egyetlen nagy művészre mindig száz fölösleges
művész jutott, akik szintén művészettel foglalkoztak; ám amíg létezett nagy konvenció
- s ennélfogva valódi művészet - , addig még ők is valami hasznosat csináltak. Még
e száz létezését is meg lehetett bocsátani, mivel a hagyomány egészén belül ők képezték
a talajt, amely azt az egyet elbírta. De ma csak ezek vannak - s tízezernyeien alkotnak,
„hogy megéljenek" -, s ettől nem látni be a szükségszerűséget; annyi mindenesetre bizonyos: napjainkban az összes művészeti intézményt be lehetne zárni anélkül, hogy ez
a művészetet akár a legcsekélyebb mértékben is érintené. Csak a Kr. e. 200 körüli Alexandriába kell képzelni magunkat, hogy megismerkedjünk azzal a művészet körül csapott lármával, mellyel egy világvárosi civilizáció - saját művészetének halálát illetően igyekszik áltatni önmagát. Ott is, csakúgy mint manapság Nyugat-Európa világvárosaiban, a művészi továbbfejlődés, a személyes veret, az „új stílus", a „nem is sejtett lehetőségek" illúzióját kergetik; halljuk a teoretikus locsogást, látjuk a hangadó művészek
követelőző magatartását, akik úgy „ügyeskednek", mint a papírmaséból készült,
„mázsás" súlyokat emelgető artisták; látjuk a költő helyébe lépő literátort, az expreszszionizmus szégyentelen bohózatát, mint olyan fejezetet a művészettörténetből, amely
megszervezte a műkereskedelmet s a művészi iparrá alacsonyuk gondolkodást, érzést s
művészi formákat. Alexandriának is megvoltak a maga tézisdrámaírói és művészrendezői, kiket előbbrevalónak tartottak Szophoklésznál, s festői, akik kiötöltek új irányzatokat s szédítették közönségüket. Mi takar ma a „művészet" címszava? Hangszerek
tömegének mesterséges lármájával teli, hazug zenét, idióta, egzotikus és plakáteffektusokkal telezsúfolt hazug festészetet, hasonlóképp hazug építészetet, amely az elmúlt
évezredek formakincsére támaszkodva minden tíz esztendőben „megalapítja" az új stílust, melynek jegyében mindenki azt teszi, amit akar, s hazug szobrászatot, amely
egyaránt lop Asszíriából, Egyiptomból és Mexikóból. Ennek ellenére, a világfiak ízlése
szerint, a kor kifejeződéseként és jeleként egyedül ez az, ami számít. Minden mű, ami
ezzel szemben a régi eszményekhez „ragaszkodik", pusztán provinciális jellegű.
A múlt nagy ornamentikája éppúgy holt nyelvvé vált, mint a szanszkrit és az egyházi latin.2 Szimbolikájának szolgálata helyett múmiáját, kész formáinak hagyatékát
használják fel és keverik össze, vagy tökéletesen anorganikus módon változtatják meg.
Minden modernizmus a puszta cserélődést tartja fejlődésnek. A valódi létrejövés helyébe
a régi stílusok újjáélesztése és összekeverése lép. Alexandriának is megvoltak a maga preraffaelita széltolói (vázákkal, székekkel, képekkel és elméletekkel), s éppígy megvoltak a
szimbolistái, naturalistái és expresszionistái. Rómában hol a greco-ázsiai, hol a greco-.
egyiptomi, hol az archaikus, hol pedig - Praxitelész után - a neoattikai volt a divat. A 19.
dinasztia, az egyiptomi modernitás korából származó relief, ami tömegesen, értelmet-

50

tiszatáj

lenül és szervetlen módon ott virít a falakon, szobrokon és oszlopokon, az Óbirodalom
művészete mellé állítva paródiaként hat. Végül aptolemaioszi Horusz-templom - szeszélyesen egymásra halmozott formáinak ürességét szemlélve - egyszerűen felülmúlhatatlan. De a mi utcáinknak, monumentális tereinknek és kiállítási termeinknek is ilyen hencegő és erőszakos a stílusa, jóllehet, mi még e fejlődés kezdetén vagyunk csupán.
Végül már elenyészik az az erő is, ami egyáltalán csak valami mást akarna. Már a
nagy Ramszesz is kisajátította elődei építményeit, amennyiben a feliratokon és a reliefjeleneteken kivésette a neveket, és a sajátjával helyettesíttette azokat. A művészi tehetetlenség ugyanezen bevallása az, ami Constantinust arra késztette, hogy római diadalívét olyan szobrokkal díszítse, melyeket más épületekről szedetett le. De az antik
művészet területén már sokkal korábban, kb. Kr. e. 150-től kezdve kialakul a régi mesterművek lemásolásának technikája; nem azért, mintha azokat még bárki is megértette
volna, hanem azért, mert eredeti alkotást önállóan már nem voltak képesek létrehozni.
Jegyezzük meg jól: ezek a másolók voltak a kor művészei. A mindenkori divattól
függő, egyik vagy másik stílusban készült munkáik az akkoriban létező formálóerő
maximumát jelentik. Az összes római - férfi vagy női - szoborportré egészen kisszámú
görög testtartás- és mozdulattípusra vezethető vissza, melyeket, torzó gyanánt, többékevésbé pontos stílushűséggel másoltak le, a fejet pedig - kezdetleges, kézművesszerű
biztonsággal - „hasonlóra" mintázták. Augustus híres fegyveres szobrát pl. Polükleitosz Lándzsavivője alapján munkálták meg. S nagyjából így viszonyul Lenbach Rembrandthoz és Makart Rubenshez - hogy megnevezzük a Nyugat ennek megfelelő
stádiumának első előfutárait is. Az egyiptizmus ugyanilyen módon halmozott portrét
portréra 1500 éven át, I. Ahmosztól egészen Kleopátráig. Az Obirodalomtól a Középbirodalom végéig kifejlődő nagy stílus helyett divatok uralkodnak, melyek hol az
egyik, hol a másik dinasztia ízlését élesztik újra. A turfáni leletek között indiai drámatöredékek találhatók a Krisztus születése körüli időkből, melyek teljesen azonosak a
több évszázaddal későbbi Kalidászával. Az általunk ismert kínai festészet több mint
egy évezreden át egymással váltakozó stílusmódok hullámzó mozgását mutatja, a fejlődés legcsekélyebb jele nélkül, s valószínűleg már a Han-korban is ez volt a helyzet.
A végeredmény egy szilárd s fáradhatatlan szorgalommal másolt formakincs, ahogy azt
napjainkban az indiai, kínai s az arab-perzsa művészet mutatja; a képek és a szövetek,
a versek és az edények, a bútorok, drámák és a zeneművek e formakészlet alapján készültek,3 anélkül, hogy a keletkezés ideje az ornamentika nyelvezetéből kiindulva
akárcsak évszázados - nemhogy évtizedes - pontossággal is meghatározható lenne;
márpedig a késői kor beköszöntéig valamennyi kultúrában ez volt a helyzet.
Fordította:

CSEJTEI DEZSŐ-JUHÁSZ ANIKÓ

JEGYZETEK
1 Ezért bizonyult teljes lehetetlenségnek az, hogy a plein-air-bői egy valódi vallásos festészet jöjjön létre. Az e festészet mélyén meghúzódó világérzés oly mértékben vallástalan s csak egy
„észvallásnak" megfelelő, hogy a számos tisztességes szándékot hordozó kísérlet mindegyike
az üresség és a hamisság hatását kelti (Uhde, Puvis de Chavannes). Már egyetlen plein-air kép
is azonnal elvilágiasítja a templombelsőt, s azt kiállítási teremmé degradálja.
2 II. kötet, 138. sk. o. ,
3 I. kötet, 254. o.

1994. szeptember

51

Ilia Mihály hatvanéves
FRIED ISTVÁN

Az olvasó ember
ILIA MIHÁLY HAT IKSZE
Az emberi műveltség legfőbb értelme nemcsak a művek, melyeket épít, hanem a módszer is,
mellyel megvédi a műveltség hatalmas épületét.
Néha már azt hiszem, megvédeni valamit nehezebb, mint megépíteni.
(Márai Sándor: Nyúlgát. Új Idők 1942., 541-542.)
A könyv volt kenyerem, vigaszom, megmentőm, végzetem és fegyverem is.
(Márai Sándor: Könyv. Új Idők 1940., H. 81.)

Dolgozatom címe: plágium. Nem én találtam ki ezt a formulát, igaz, nem is olvastam sehol. Szántó Györgynek, aki a két világháború között Aradon élt, akkor megérdemelten nagy sikerű, ma érdemtelenül alig emlegetett írónak körében idézték az Erdélyi Helikon egykori szerkesztőjének, Kovács Lászlónak mondását. Kovács az Apollo
(szintén már nem élő) szerkesztőjére, a káprázatosan és bámulatosan jól informált Gál
Istvánra alkalmazta. A „virtuális Közép-Európa"-eszme tisztaszívű megszállottja mindent elolvasott, minden a keze ügyébe került, Kolozsvár és Prága, Turócszentmárton
és Arad, Pozsony és Kassa minden újdonságát, eseményét ismerte, barátkozott Tamási
Áronnal meg Szabó Lőrinccel, lakott Németh Lászlónál, megfordult Anton Strakánál
és Balta Mózesnél, képes volt kéziratot szerezni Thomas Manntól meg Márai Sándortól, Babits Mihálytól és Karel Capektől, Kodály Zoltántól és Veres Pétertől, apróbbnagyobb szolgálatokat tett József Attilának, Radnóti Miklósnak, Szerb Antalnak,
erdélyieknek meg felvidékieknek. Hogy aztán a történelem fordultán félretegyék, ne
engedjék szerkeszteni, publikálni, szervezni, miközben lakása ismét zarándokhelye lett
angoloknak és magyaroknak, a magyar kultúra iránt érdeklődő szigetországiaknak és a
Nagy-Britanniába utazni szándékozó magyaroknak, valamint az 1930-as évek szellemi
mozgalmait kutató fiataloknak, akiket Németh László, Sárkány Oszkár, Szabó Lőrinc,
Babits Mihály, Bóka László élete és művei vonzottak.
xxxxxx

Ki állíthatná, hogy sorsok nem ismétlődnek? Hogyha nem is ugyanaz, de legalább is a „hasonló" visszatér? S miként az Apollo az 1930-as esztendők ordas eszméi
ellen szegülőket tömörítette maga köré, magyarokat és nem magyarokat, akik az
eszme-barrikádokon találkoztak vagy találkozni akartak, az 1970-es évek elején a Tiszatáj volt a „fénysugár a sötétség birodalmáéban (és most szándékosan játszottam rá egy
tisztaszívű, múlt századi orosz szerző egyik tételére), tömörítette maga köré azokat,
akik a magyarság-hallgatások, Kelet-Európa-hazugságok, Közép-Európa-tagadások hamisságaival szemben a Kemény bárók jelmondatának szellemében óhajtottak cseleked-

j

52

tiszatáj

ni-élni-írni: tettem, amit megtehettem, tegyék jobban, akik tehetik... (feci, quod potui,
faciant meliora potentes). A mindig egyformán gonosz, bősz ideologikum, a voluntarizmus, a hatalmi önkény, a globális koncepció makacs hirdetői természetesen lesték az
alkalmat, miként és mely pillanatban foszthatják meg a Tiszatáj főszerkesztőjét főszerkesztői tisztségétől (szolgálatot kellett volna írnom, hiszen az Ilia-Gál-Szederkényi-Osvát-Kovács László típusú szerkesztő szolgál, feladva egyéni ambícióit, becsukva
jegyzetekkel teli irattartóit, újabb könyvespolcokat rendelve, újabb levélpapírokra
róva a kéziratokat sürgető-köszönő sorokat). Miként zárhatják be egy kritikai kiadás
napi robotjába, a jogos sértődöttség karanténjába? Előbb „fehérházi" kihallgatások, fölrendelések, helytelenítések, fegyelmivel fenyegetőzések terrorját próbálgatva, majd
végső eszközként az ellehetetlenítés sandaságát igénybe véve. Hogy az Ilia-típusú főszerkesztő, iskolateremtő szegedi „Osvát" ne szólhasson át a vámőrökkel, vérebekkel,
elektromos zárral őrzött határokon; ne lehessen egy szegedi szépirodalmi folyóirat
nemes példája a gondolatban lassan-lassan mégis megjelenő, egyoldalúan kelet-európai
bezártsággal szemben művek közvetítése, szomszédos népek és nyelvrokonok irodalmát ismertető jószándék révén újra körvonalazódó virtuális Kelet-Közép-Európa-, Közép-Európa-ideának. Hogy még véletlenül se találhassanak egymásra azok, akik egymás
mellé rendeltettek, miként Dunának és Oltnak hangjai. Mert a Tiszatáj már akkor, az
1970-es esztendők elején megkerülte a hivatalosságot, többnyire a hivatalos frazeológiát
is. És visszatért az 1930-as évek reménykedéséhez, Németh László „tejtestvériség"utópiájához, Gáldi László Dunatáj-látomásához, Gál István Apolló-munkájához.
Egy lett a két szerkesztő sorsa: az elhallgattatás; ugyanazok a „szélsőségek", ember-, nép-, nemzet- és emberiség-ellenes erők fojtották beléjük a szót, jóllehet, képviselőik néhány évtized alatt „átönéletrajzkodták" magukat. A megértés és a türelem,
a kulturális közeledés és az előfeltételektől mentes megismerés gyanús volt (és gyanús
ma is) azok szemében, akik leplezetlen hatalomvágyukat olcsó nacionalizmussal leplezik (itt és ott); akik semmi mást nem képviseltek-képviselnek, mint saját karrierista önépítésüket; akik sem írni, sem olvasni nem tudtak-tudnak áhítattal és alázattal.
Egyet azonban ne felejtsünk: sem Gál István, sem Ilia Mihály története nem valamiféle martirológia példázata. X X . századi értelmiség-történet a kettejüké, régiónkban akár jellegzetesnek is mondhatnók. Nem azért, mintha nagyon sok volna belőlük;
az alapképlet a hasonló, s erre az alápképletre épülnek az igen tanulságos, megrendítő
és humoros epizódokban gazdag változatok. Talán az egyik legfontosabb és már-már
legendássá, legalábbis a költők-írók ihletőjévé (Páskándi Géza, Kormos István, Szőcs
Géza, Zalán Tibor, Temesi Ferenc, Darvasi László neve jut hirtelen eszembe), tehát:
a költők-írók ihletőjévé vált az Ilia Mihályé. O az a szegedi lakos, aki szinte valamennyi kontinens magyarjaival levelez, aki Hraballal szegedi látogatásakor ugyanúgy
szót tudott érteni, mint a hozzá betévedő, gyermeteg verskéziratait szorongató elsős
egyetemistával; aki mindenkinek tudja a születés- és névnapját (nemcsak Magyarországon, hanem az egész Kárpát-medencében); s akihez teljes biztonsággal lehet fordulni
könyv- vagy hírlapadatokért, ha valakit a XX. századi magyar irodalomnak akár csak
egy részletkérdése érdekel.
Mindez, a kiterjedt levelezés, az egész napos „telefonügyelet", az Ady téri épület
II. emeletének kis szobája, benne az erősen kopott két fotellel és a hihetetlenül, kaotikusan zsúfolt íróasztallal, a roskadozó könyvespolccal, az ajtón (többek között) a már
vérbajtól gyötört Baudelaire képével, a szoba falán az egyik irodalomtörténeti szeminárium témáinak és hangulatának rajzával, a szoba gazdájának vendégszerető mosolyá-

1994. szeptember

53

val, mindez valóságos legenda (s a valóságos itt szó szerint értendő minőségjelző, ez
utóbbi szóban kéretik a minőség hangsúlyos-nyomatékos ejtése, nem pusztán nyelvtani fogalomként való elgondolása, a legenda pedig irodalmi műfaj ezúttal, amelynek
lényege a szóbeli terjedés, mégis: a szóbeliségben óhatatlanul eltúlzott dimenziók sosem lehetnek a fent jelölt tárgykört tekintve oly eltúlzottak, hogy ne lennének valóságosak); a tengeri kígyó hosszúságú mondat lezárásául annyit: Ilia Mihály legendája realitás, amelyet már eddig is, ezután is megőrzött/meg fog őrizni a szépirodalom, meg öt
kontinens magyarjainak levelezése. Ami viszont feltehetőleg kevésbé elterjedt, az az
értelmiségi pálya, amelyen Ilia Mihály következetesen haladt, szegedi iskolai éveitől a
hatodik ikszig. A pontos időjelölést ezzel a körülírásnak vagy sápadt eufemizmusként
ható „megoldás"-nak jelölésével kerülöm el, részben személyes okból - kortársa lévén
Ilia Mihálynak, így vele sokszorosan elfogult vagyok, tehát alkalmatlan egy köszöntő
írására, de ez a tény nem akadályoz meg a köszöntő végigírásában! - , részben azért,
mert (a változatosság kedvéért most zárójel, nem gondolatjel, egymásra toluló gondolataimat próbálom így rendbe szedni, tehát: mindketten szorgalmas olvasói vagyunk
legmaibb alkotásoknak, tanulói mai módszeres eljárásoknak), tehát, mert érzékeltetni
szeretném, hogy nincs az időnek jelentősége, legfeljebb a túlélés az érdem, nem az, ha
valaki hatvan. Nincs jelentősége az időnek, hiszen az mindig történelmi idő, a Hamvas
által „történelmi ember"-nek nevezett létező ideje, az egymásutániság kizárólagossága,
kissé naiv, egyenes vonalú fejlődéselvű szemlélet, talán optimista kényszerképzet is,
amely - és erről Hamvas beszél a Scientia sacrában - szembefeszül az analógiás gondolkodással. „A történeti ember gondolkozására, a logikai ellentétekben való gondolkozására könnyen érthető példát a modern karakterológia kínál." Ez utóbbi ugyan hasznosítható a didaktikában (meg a dialektikus materializmusban?), de keveset árul el
a „világ jellegé"-ről; amely „nem ellentétekben, hanem különbségekben van. Az ellentét képlete: a fogalom és az ellenfogalom. A kettő együtt: a dolog maga és tükörképe.
A különbség képlete: a világ hasonlóságainak és különbségeinek végtelensége. A minőségek és mennyiségek lépcsőzetes különbsége. Minden hasonló különbözik és minden
különbség hasonló, de úgy, hogy soha a hasonlóság teljesen egybe nem esik és soha
a különbség teljes ellentétté nem válik." (Scientia sacra. Bp. 1988., 134.)
A merő ellentétekben gondolkozás könnyen válhat kizárásos alapon történő gondolkodássá, a szcientista fejlődéselvűség pedig egy vélten magasabb rendű terrorjává a
vélten alacsonyabb rendűvel szemben, a később jött gőgjévé a korábban megalkotottal
szemben. Annak kijelentésévé, hogy nem adatik meg a harmadik lehetőség (tertium
non datur), valami vagy A vagy B, s ha B, akkor osztályellenség, akkor dekadens, akkor
az imperialisták láncos kutyája, de legalábbis ütődött, közveszélyes... S hogy divatos,
sokat idézett bölcselőre hivatkozzak, Heidegger mutatja be a Rede és a Gerede különbségét, a beszédét és a locsogásét (erőteljesebben: hablatyolásét), ugyancsak ő hivatkozik
a Verstehen és a Neugier (a megértés és a kíváncsiság) különbségére. S most már Ilia
Mihály pályaképéhez közeledünk, kiindulva abból, hogy magatartását az állandóság
jellemzi, már az minősítette az 1970-es esztendők elején, mikor a Tiszatájnak versrovatáért volt felelős (és mintegy szegedi Janusként a Tisza partjára csábította le, „vezette
le" a Helikonról a babérkoszorús istennőket, 'duxit laurigeras ex Helicone deas1, azaz
dúsította föl a Tiszatáj versrovatát élvonalbeli költőinkkel; ismét terjedelmes lett a
zárójelen belüli mondat, ejnye!), tehát az 1970-es esztendők aktív szerkesztői gyakorlatától kezdve egészen máig, a legeslegaktívabb közvetítői-olvasói gyakorlatig. A Rede és
a Verstehen, valamint az analógiás gondolkodás: Ilia Mihály szellemi portréját vélem

54

tiszatáj

így megrajzolni, hozzávéve Márai Sándornak a mottóban idézett Nyúlgát című cikkét:
az írástudói magatartás ars poeticáját, költői hitvallását. A műveltségőrzés a feladat,
előbb az ellentétekre egyszerűsítő, szcientista voluntarizmus és nemzetietlen hatalmi
erőszak ellenében,,majd a hataloméhes önjelöltek és konjunktúra-demokraták nemzetieskedő kultúrálatlanságával szemben, az általános „macdonalds-osodás" egyneműsítő
áramának évadán. Idekívánkozik a másik mottó megemlítése: a könyv volt a menedék,
a pajzs is, meg az erőt adó vigasz is, ez tette lehetővé a beszédet és a megértést.
xxxxxx

Ha végigtekintjük a hatodik ikszét (nagy nehezen) elértek pályáját, közülük azokét, akik (bár viszonylag kevesen vannak) meg tudtak maradni legjobb önmaguk
szintjén, mint Ilia Mihály, szinte értetlenül állunk a csoda előtt: a korszak „szóval,
tettel, hallgatással" ellenük dolgozott, a József Attilától rémlátomásként kivetített
„fortélyos félelem" igazgatta a szíveket és mozdulatokat; a zsarnokságban mindenki
szem a láncban. Egészen konkrétan: nem volt lehetséges például az egyetemeken a késhegyig menő viták jóízének, nevelő-eszméltető erejének megismerése; be volt tiltva
a kételkedés (amit pedig Marx oly nagyon javallt, hogy kedves mondásaképpen emlegetik: mindenben kételkedni, igaz, kivéve a marxizmust; vő.: Minden állat egyenlő stb.);
Sztálin nyelvtudományi munkáiból kellett vizsgázni meg a párttörténetek szüntelenül
átírt köteteiből. Az irodalomról csak egyféle vélemény létezett, az irodalom egyébként
is csak másodlagos volt, a legjobb esetben felépítmény, tudati jelenség, amelyet határozottan és ellentmondást nem tűrően határoz meg a lét, amely a múltban szörnyű volt,
de holnap csodálatos lesz. Ki volt jelölve a magyar irodalom fő vonala, a „haladó hagyomány", módszerek nem voltak, csak burzsoá áltudomány, amely megtéveszt, hazudik és káros, meg marxista-leninista tudomány, amely minden körülmények között
igaz. Ez az ellentétek világa volt, a kijelölhető és megnevezhető Jóé és Rosszé, gondolkozásra egyáltalában nem volt szükség, hiszen cenzúrázott szótárak szavatolták fogalmak használhatóságát vagy használhatatlanságát, A csak A lehetett és még csak nem is
B, de hogy mi A, azt már előre megjelölték. S ha később jócskán enyhült is a hatalom
szorítása, a kiskorúnak tartott szellemi ember nem léphetett ki a maga által (is) okozott
kiskorúságból, párthatározatok ítélték el a kozmopolitizmust, a népi írókat, a strukturalizmust, nagy hatalmú bértollnokok csaptak le azokra, akiket dekadensnek, defetistának, nacionalistának tartottak, meg azokra, akik sértették a szomszédos népek érzékenységét. (Vö.: Esterházy Péter: „Egy-két esetben elhagytunk néhány mondatot, melyek
sérthetnék a szomszéd népek érzékenységét. MEGJEGYEZVE TISZTELETTEL, HOGY
MI IS SZOMSZÉD NÉP VAGYUNK." A kitömött hattyú. Bp. 1988., 333.)
Aki 1949 és 1969 között volt egyetemista, jobban tette, ha vizsgáiról kijövet, leszámítva Vörösmarty Mihály és Tolsztoj születési évszámát, teljesen elfelejtette, amit
a fejébe erőltetett, az irodalomellenes szemléletet, a tudománytalanságot, a semmitmondást, a sematizmust, a proletár internacionalizmusként leplezett szovjetimádatot,
az önállótlanságot.
Semmi nem kedvezett az irodalmi pályára lépni akaró fiataloknak, akiknek
a klasszikusok olvasása, a műveltség épületének őrzése adott vigaszt, akik Babitstól
és Kosztolányitól, a titokban megszerzett, tiltott, háború előtti szerzőktől tanultak irodalomlátást, aztán az Erdélyi Helikon, a Kalangya, a Tátra meg a Pásztortűz évfolyamai fölé görnyedve döbbentek rá arra, mit hallgattak el előlük. Azért akadtak tanárok,
akik bevezetőül elmondták a kötelező néhány mondatot, hogy hirtelen-váratlan irodalomról beszéljenek, franciás könnyedséggel, bohémes magatartással, mint Baróti

1994. szeptember

55

Dezső Szegeden, aggályos szövegtisztelettel, fogalmi tisztaságra törekedve, mint Barta
János Debrecenben (ki nem tudta és nem is akarta tagadni mély német filozófia ismeretét, már 1933-ban [!] írt Heideggerről), vagy szinte ijesztő igényességgel és az európai
összefüggések megláttatásával, mint Szauder József. Ilia Mihálynak megadatott, hogy
Mészöly Gedeon és Baróti Dezső óráit látogathassa, hogy Szauder Józsefnek munkatársa lehessen, hogy rácsodálkozhasson az egészen ifjan is bámulatos szorgalmú, kiváló
filológiai teljesítményekre képes Grezsa Ferenc kezdő - sokat ígérő - lépéseire. S hogy
fogékony volt Ilia Mihály, azt köszönhette a családi örökségnek, Tápénak is, az igazi
értékek tiszteletére nevelő otthonnak - meg a szegedi hagyománynak, amelyet oly szépen tanulmányozhatott Juhász Gyula életművében. Talán nagyobb hangsúlyt kellene
kapnia annak, hogy Juhász Gyula megverselte szinte az egész világkultúrát. Igaz, erősen ingadozó színvonalú költeményekben, ezekhez csatlakoznak a napi érdekességű,
máskor azonban hirtelen felfénylő újságcikkek. Juhász Gyula nemcsak a század eleji
magyarországi Nietzsche-kultusz résztvevője, nemcsak Babitscsal, Kosztolányival együtt
igyekszik magyar verssé hasonítani a francia szimbolizmus néhány alkotását, tehát
nemcsak műfordítóként figyel föl a XIX. század végének, a X X . század elejének néhány érdekes-értékes versére, hanem a műveltség őrzésére is nemes példát szolgáltatott,
irodalom, festészet, zene egyként költészetének tárgya, feltűnően számos verse tematizál egy-egy jelentékeny magyar vagy világirodalmi életművet, egyéniséget, műalkotást,
szegedit és külföldit, de szinte mindig említésre-megőrzésre méltót. A Budapesthez
vagy Bécshez képest vidékinek, kisvárosinak, a szónak messze nem a legjobb értelmében vett provinciálisnak tartott Szegeden (ahol azért Babits Mihály is volt tanár, majd
egyetemének bölcsészkara oly kitűnő elmékkel dicsekedhetett, mint Sík Sándor,
Zolnai Béla, Klemm Antal) Juhász Gyula a világkultúrát figyelte, idézte, miközben
verseiben Dugonics Andrásnak, Móra Ferencnek, Tömörkény Istvánnak (is) igazságot
szolgáltatott. Közeli és távoli, szegedi és világirodalmi, múltbeli és jelenkori nem a kronológia által kialakított fejlődési sorban, hanem egymásmellettiségében vannak jelen
Juhász Gyula lírájában, újságcikkeiben, levelezésében, amelyek Ilia Mihály tudományos gyűjtői, sajtó alá rendezői munkájának is köszönhetően most már csak igazi monográfusukra várnak. Itt jegyzem meg, hogy Ilia Mihály több tanulmányt tett közzé
Juhász Gyuláról (például költészetének néhány motívumáról), amely viszont azt tanúsítja, hogy Ilia Mihály képes volt maga mögött hagyni az iskolai tanítást, és a ma ismét
művelt tárgy- és motívumtörténet felé tenni lépéseket. Ez ugyan messze nem jelentette
az uralkodó szemlélettel szemben a módszertani áttörést, mindössze a szerény különvélemény jelzését: sem a pozitivizmus kedvelt részdiszciplínájának leltározási metodológiáját nem fogadta el, sem a Juhászból mindenképpen harcias forradalmárt faragni
akarók nézetét nem osztotta. Ehelyett Juhász meghatározott típusú verseinek egyik
komponensét emelte ki előbb a szövegkörnyezetből, hogy egy más típusú kontextusba
helyezve lemérje strukturáló erejüket, s aztán részszintézisként véleményt mondjon ennek a komponensnek jelentőségéről Juhász egy megadott költői korszakában. Az ilyen
és ehhez hasonló (nem túlságosan nagyszámú, de a Juhász-kutatásban megkerülhetetlen) dolgozatok a műértő és versértő Ilia Mihályt állítják az előtérbe, aki előbb kritikusként, majd rovatvezetőként, helyettes főszerkesztőként, főszerkesztőként, utóbb
tanárként, különféle pályázati bizottságok tagjaként, elnökeként, jelenleg a Faludy
György Alapítvány kuratóriuma elnökeként (itt is munkatársam Ilia Mihály) kamatoztatja irodalomérzékét, tapintatos, lényeget kiemelni képes ítélőkészségét, az értékek
megbecsülését mindig szem előtt tartó bírálói gyakorlatát.

/

56

tiszatáj

Viszonylag hamar ébredt Üia Mihály (és vele együtt jó néhányan azok közül,
akik hivatalos intések, megrovások, feljelentések ellenére, együtt Ilia Mihállyal, vagy őt
követve rádöbbentek) arra, hogy létezett és létezik magyar irodalom Magyarország
határain kívül, esztétikai szempontból (is) öncsonkítás nem foglalkozni vele, elméletileg is indokolhatatlan az, ha a magyar irodalom fogalmát önkényesen leszűkítik
(jóllehet, Mikes Kelemen Törökországban alkotott, attól még része a magyar nemzeti
irodalomnak!). S egyáltalában: sem a nemzeti irodalom történetében, sem az összehasonlító irodalomtudományban nem abszolutizálódhat a földrajzi vagy állami-(napi)
politikai szempont; az országhatárok politikai és nem nyelv-, főleg nem kulturális határok. Az a nézet, amely pusztán vagy elsősorban „híd"-szerepre kárhoztatta a nemzetiségi-kisebbségi irodalmakat, vagy az a másik, amely a sajátosság elismerése mellett
teljes önelvűséget tulajdonított nekik, legalábbis vitát, megbeszélést igényel(t volna).
Ezen a téren a legújabban Cs. Gyímesi Éva tette a legtöbbet, minthogy megközelítése
elméleti jellegű, nemzeti irodalmi s mentalitás- és motívumtörténeti szempontú, nem
riadván vissza attól, hogy talán még a nemzetiségi) legendáriumban előkelő helyet elfoglaló toposzok és szimbólumok kritikai átvilágítását is elvégezze. Arról van ugyanis
szó, hogy a korlátozott emberi és kollektív jogok meghatározta körülmények közepette is (vagy éppen akkor: nagyon is) szükség van a józan önszemléletre, a kritikus (önvizsgálatra, az irodalomban pedig a valóban esztétikai mérce érvényesítésére. Aligha
kétséges, hogy az a tétel, miszerint a nemzetiségi-nemzeti kisebbségi létben erkölcsi
többlet rejtezhet, eredményezhet minőséget, a sajátosság pedig méltóságot, elvont (bár
nem teljesen jogosulatlan) igényt tartalmaz, a nemzetiségi-nemzeti kisebbségi élet résztvevőivel szemben olykor embertelén követelményeket támaszt, és a leginkább egy
bizonyos típusú irodalomszemléletet és irodalmat fogad el. Cs. Gyímesi Éva, aki könyvet írt Szilágyi Domokosról, érzékelteti, milyen dilemmák előtt áll a nemzetiséginemzeti kisebbségi költő; miféle (ön)cenzúra gátolja, hogy az avantgárd vagy a kísérleti
költészet felé haladhasson. Más részről viszont csupán egy bizonyos (költészeti) hagyomány olvasói-kritikusi legitimálása öncsonkításszámba mehet, az intézményesedett kanonizálódott - hagyományok nemcsak őrizhetnek, alkalmasint gátolhatnak is. Nyíri
Kristóf tételét idézem: „...a hagyományok legitimitását aligha biztosíthatja más, mint
a hagyományok szabad versenye. A hagyományok szabad versenye spontán életformák
szabad versenyében valósul meg - az irántuk érzett áhítat és alázat forrása pedig ama
áhítat és alázat, melyet tagjaiban a számukra per se átláthatatlan spontán rend sikere
ébreszt." (Keresztút. Filozófiai esszék. Bp., 1989. 14.) S bár Nyíri elsősorban a Monarchia
művelődéstörténetéből veszi bizonyító anyagát, megállapításai a szintén együttélésre
kényszerített népek, kultúrák Erdélyének, erdélyi művelődéstörténetének elemzőjéével, Cs. Gyímesi Éváéval sok tekintetben összecsengenek.
Ismét csak látszólag kerültem messze Ilia Mihály pályájától, valójában sosem távolodtam el onnan. Ha az előbb Cs. Gyímesi Éva Szilágyi Domokosról írt könyvét
említettem, tüstént arra gondoltam, hogy Ilia Mihály már 1970-ben elkönyvelte az erdélyi magyar irodalom pályafordulatát, Szilágyi Domokossal együtt Lászlóffy Aladár
és Márki Zoltán költői törekvéseit ekképpen nyugtázta:
„Nem szép lírát kívánnak művelni, mint míves őseik éppen Erdélyben, nem rejtekezni akarnak, mint a Nyugat iskoláján nevelődött két háború közti elődeik közül
többen, hanem a dolgok pőreségéről beszélnek a legszabadabb asszociációkkal, a mármár kodifikált verstémák helyett önmaguk legbensőbb műhelygondját, az emberélet

1994. szeptember

57

napi gondját, tehát egy bizonyos költői kánon szerint nem költői verstémákat visznek
költészetükbe vibráló nyugtalansággal, a gondolatiságnak és érzelmiségnek egyensúlyára törekedve." {Tiszatáj, 1970. 1. 89.)
Ilia Mihály látszólag nem szól hozzá az „örök" vitához, a közérthetőség, a hagyományosabb értelemben vett versszerűség olykor túl sok indulattal vívott csatájához, mindössze pontosan rögzíti a „kodifikált verstémák" helyett másfelé térő poéták
igyekezetét, anélkül, hogy ítélőbíróul emelkedne a „szép" és az ettől eltérő módon
„szép" líra perpatvarában, pusztán leír, tudomásul vesz, ismertet. Ám aligha téveszthetjük szem elől, hogy 1970-ben ez is állásfoglalás, méghozzá az újszerűség mellett; a másmilyen erdélyi líra hangsúlyos jelentkezéséről ad számot, a Búcsú a trópusoktól fontosságára ekképpen híván föl a figyelmet. Az akkor még szerkesztői szoba zajában Ilia
Mihály éppen úgy meghallotta az értékes megszólalást, mint a mai tanári szoba nyüzsgésében, azt sugallván, hogy a hagyományőrzés is érték, meg az újszerűnek ható versek
alkotása is érték; a másság is folytatás, a tagadás is viszonyulást feltételez, s a másság
meg a tagadás lehet a megújulás jele. Idézetünkben feltűnhetett, milyen figyelmesen olvasott (olvas) Ilia Mihály, Szilágyi Domokos kötetének jellemzését napjaink kutatása
visszaigazolta.
A szinte találomra kiválasztott Ilia-kritika nem az egyetlen, látszólag „napi kritikai", valójában máig érvényes írása a szerzőnek. Kritikusi hitvallását egy 1966-os vitaglosszájában olvashatjuk: „az olyan kritikusi magatartással szemben protestálok, amely
megelégszik a kinyilatkoztatással - a műelemzés nehezebb, értőbb, de eredményesebb
munkája helyett". (Kritika - hitel nélkül. Tiszatáj, 1966. 12. 1056.) Ennek szellemében
működött Ilia Mihály az 1960-as esztendők elején, amikor pedig még ugyancsak emlékezett arra a fajta irodalomszemléletre, amely a realizmust nem a stílusirányok közül
egynek, hanem örök értékkategóriának tekintette. Ezért szállt vitába (Egy tanulmány
margójára. Tiszatáj, 1962. 9. 11.) Bori Imre tanulmányával, amely a magyar próza esendőségét az anekdotizmusnak tulajdonította; Ilia Mihály vitatta azt is, hogy a magyar
próza kárára történt, hogy nem asszimilálta magához Proust és Kafka epikai vívmányait. Ám ugyanő a Híd egyik 1963-as számának ismertetésében {Tiszatáj, 1963. 9. 10.)
már ezt írja Bori Imre Németh László-értekezéséről: „elemző mélységében egyetlen
Németh Lászlóról szóló tanulmány sem versenyezhet vele", hogy aztán Bori Imre Radnóti-könyvét igen alapos elemző-elismerő bírálatban részesítse {Jiszatáj, 1966. 6. 494496.), immár jogosultnak tartva a „műközpontú irodalomtörténeti vizsgálódásit; nem
is szólva arról, hogy Méliusz József Város a ködben című regényét bemutatva, egyáltalában nem megróvólag emlegeti a kortársak által kárhoztatott Proust-„hatást". {Tiszatáj, 1969. 10. 962-963.) Ennek a „hatásnak" jelentőségét az írói öntudatosodásban látja,
s egyébként is, Méliusznál ez a „hatás" időleges jelenség. A korai Ilia-kritikákban felfedezhető ugyan a kor szóhasználata; érződik, hogy a jó érzékű és jótollú kritikus
küszködik a ráerőltetett szempontokkal. De érződik az is, hogy ahol teheti: keresi a
szabadabb megszólalás lehetőségét, a kritika ürügyén egy más világlátás artikulálásának
módjait. Váci Mihály A zsezse madár című kötete bírálatában {Tiszatáj, 1965. 2. 130.)
olvasom: „Aggodalomról tudósít a Bartók-esszé: egy értékes örökség elsüllyedésének
veszélyéről és a helyébe nyomuló fölszínességről", hogy aztán a „népiség" védelmébe
csapjon át az írás. Fehér Ferenc Esővárókja ürügyén {Tiszatáj, 1965. 6. 493-494.) szemrehányást tesz a magyar kritikának, hogy sokáig nem vett s ez ismertetéssel egy időben
sem eléggé vesz tudomást az érdekes jelenségeket, irodalmat termő jugoszláviai magyar
irodalomról. Nyilván elkerülte az éber figyelők, a „gondolatrendőrség" tekintetét Ilia

58

tiszatáj

Mihály fontos írása Ratkó József Félelem nélkül című könyvéről. (Tiszatáj, 1966. 7.
588-589.) Itt már nemcsak az ígéretesen indult szerzőről esik szó, a problémafölvetés
általánosabb érvényű magyar helyzetképet ad:
„Ez a helyét nem találó ember érzése, mely bizonyos vonatkozásokban nemzedéki
probléma, de nem nemzedéki találmány, hanem olyan társadalmi helyzetnek és kornak
eredménye, melyben az ellentmondások sokkal erősebbek annál, mint ami a felszínes
ítéletekből kiderül."
Valóságos tojástáncot kell(ett) járnia Ilia Mihálynak Konrád György A látogatófa ismertetve. Az egyetemen és a kritikákban szüntelenül előkerülő realizmus-ideál
talán ekkor még nem állt nagyon messze attól az Ilia Mihálytól, akinek családja, származása, sorsa azokét példázta, akikről a magyar irodalom realista vonulatának szerzői
oly megragadó erővel szóltak. Csakhogy Ilia Mihály, a kritikus (olykor talán még eredendő vonzalmaival szemben is) olyan értékekkel szemben is nyitott, megértő tudott
maradni, amelyek más irodalom- és műfelfogásból sugároztak felé. Konrád A látogatója semmiképpen nem illett be az 1960-as évek kanonizált irodalomfelfogásába, az egyértelmű elismerésre így nem volt mód, viszont Ilia Mihály tudta: számottevő alkotást
tart a kezében, ha ez nem is az a fajta irodalom, amit akkor igazán szeretett. A merev
elutasítás és a kritikátlan elfogadás a följebb idézett kritikusi önvallomás szerint mindig
távol állt Ilia Mihálytól. Konrádról szóló recenziójának túlnyomó része tárgyilagos
hangú bemutatás, kisebb része értékelés, bírálat és elismerés egyszerre:
„Az írói szándékban, a megírás formájában kétkedve, mégis a könyv megrázó
dokumentalitása, a vállalkozás írói érdekessége marad meg bennem a mű érdemeként,
és ezt olyan jelentősnek érzem, mint az ellenvethető érveket."
A magamfajta kortárs tanúságot tehet arról, hogy ekkortájt legfeljebb eddig lehetett elmenni, tovább nem; és Ilia Mihály nem csekély érdeme, hogy elment eddig (nem
voltak olyan sokan, akik az ilyenfajta kiállást, A látogatót jelentős műként aposztrofálva, megkockáztatták).
Vargha Kálmán Juhász Gyula-kismonográfiájának értő-becsülő bemutatása során
Ilia Mihály sort kerít arra, hogy Juhásznak kárhoztatott „turáni" verseit is elhelyezze
az életműben, a korban. Olyan érzékeny ponthoz nyúlt ezúttal a kritikus, amely
könnyen kihívhatta volna a hivatalosságok haragját. Még a kritikai kiadásból is kimaradtak Juhász ún. „irredenta" versei, a cenzorok Kosztolányit, Krúdyt, Móriczot,
Babitsot, Mórát (azt, aki éppen kezük ügyébe akadt) csak megcsonkítva engedték kiadni. Ilia Mihály állásfoglalása a maga csöndes módján tettnek minősíthető (Tiszatáj,
1968. 12. 1150-1152.):
Juhász „turáni" verseiről van szó. „Bizonyos, hogy sok rokonságot mutatnak
a korszak nacionalista költészetével, de inspirációjuk nem azonos. (Vargha sem állítja
ezt.) A forradalom bukása és a Trianon utáni kor magyar írójának szembenézése ez
a történelmi múlttal, s bizonyos feleletkeresés van bennük. (Hiszen Móricz Erdélyé ben
is ez munkál.)"
Ismét tanúsíthatom, hogy alig akadtak néhányan, akik ilyet akkoriban le mertek
írni. Azt nem tudom, mennyire tudatos vagy véletlen a „forradalom" egyes száma, így
a Tanácsköztársaság akkoriban kötelező említésének elmulasztása. Hogy ma trianoni
tragédiát írnánk, s valószínűleg a nacionalista helyett más fogalommal élnénk, nem kisebbíti Ilia Mihály érdemeit.
Kritikusi portréját még egy vonással egészíteném ki. Az erdélyi, a felvidéki, a vajdasági, a kárpátaljai magyar irodalom iránt érzett és kinyilvánított elkötelezettsége már

1994. szeptember

59

az 1960-as években közismert volt. Ez az elkötelezettség egy fokozatosan korszerűbbé
és hajlékonyabbá váló nemzetiirodalom-felfogásból fakadt, nevezetesen abból, hogy
a nyelvi-kulturális hagyományt (örökséget) egymástól eltérő körülmények között élők
azonos vagy hasonló befogadói elvárásai értelmezik hasonlóvá, ennek következtében
az azonos nyelven írott alkotások összessége komparatisztikai szempontból is egységként fogható föl, miközben az egyes szerzők más irodalmakhoz való viszonya különböző lehet (a nyelvi kompetenciát, az eltérő jellegű állami-kulturális kapcsolódást
illetőleg). Ilia Mihály ezzel a felismeréssel, elébe ment a szintén az 1960-as években
tetszhalottságából feltámadni igyekvő magyar és kelet-közép-európai összehasonlító
irodalomkutatásnak. S tevékenységét legalábbis két irányban fejlesztette tovább, majd
1963-tól kezdve, mikor a Tiszatáj szerkesztésében már hivatalosan is részt vett, intézményes formában is érvényesíthette. A Korunk az együttélésről című írásában (Tiszatáj,
1968. 870.) állapította meg:
„Délkelet-Európa népeinek szinte létformája [...] a kölcsönhatásban élés, mely figyelmezteti a szellem embereit: egy-egy hajánál fogva előhúzott párizsi párhuzam helyett e létforma lényegére és tartalmára figyeljenek."
A szóhasználat pontosságát is értékelnünk kell: a kölcsönhatást, azaz a genetikus
érintkezésen túlnövő, szövegszerűségében kitapintható (például a kölcsönös fordításirodalomban artikulálódó) regionális (zónális) viszonyrendszert célozza meg Ilia Mihály, és ezt majd szerkesztőként (az 1971. 7. szám belső címlapján olvashatjuk először,
hogy Ilia Mihály főszerkesztő-helyettes, 1972. március 31-én veszi át kritikusi munkásságáért a József Attila-díjat, április elsején főszerkesztőként a Tiszatájat - vö.: 1972. 5.
95.) a gyakorlatban érvényesíti: az 1971. 9. száma Most-Punte-Híd rovatában a kortárs
szerb irodalomból olvashatunk szemelvényeket vajdasági magyar költők tolmácsolásában, az 1972. 9. száma román irodalmi válogatást közöl erdélyi írástudók közvetítésével, és ehhez kapcsolódva a kritikák között vajdasági, román, romániai magyar művekről, személyiségekről olvashatunk beszámolókat. A szerkesztés jelzi azt az összetett
kapcsolatrendszert, amely a délkelet-európai, kelet-közép-európai, közép-európai irodalmakat/kultúrákat jellemzi, azt a nyelvi/kulturális, tipológiai hasonlóságokon alapuló
irodalmi környezetet, amelyet elemzői az együtt tárgyalandó, egymáshoz való viszonyulásuk felderítése révén lényegi tulajdonságaikban föltáruló irodalmakat összeszövődéseikben éppen úgy képesek megragadni, mint egyediségükben.
Még ennél is lényegesebbnek tetszik, hogy a szomszédos országokban élő magyar
irodalmak „irodalmiság"-ának kutatására, bemutatására ösztönzött Ilia Mihály szerkesztőként, és ezt tette kritikusként. Méghozzá nem hazafiasnak vélt kampányfeladat
keretében, hanem az egyes írói pályák és művek hozzájárulásán töprengett, amellyel
a magyar irodalmat gazdagították, színesítették. A mérce: esztétikai, nem pedig etikai,
vagy amiképpen Kányádi Sándor egyik kötetéről hírt adva, Ilia Mihály szinte feladatként kijelölte (Tiszatáj, 1968. 7. 675-676.):
„Némi szégyenkezéssel szólunk a majd két éve megjelent Kikapcsolódás című
kötetéről, a méltatás megkésése - bár itthon általános jelenség a külföldi magyar irodalom fogadtatását illetően - mégsem természetes. Nem az, mert Kányádi Sándor gazdag költő, akinek verseiről nem illik sem az udvariaskodás hangján írni, sem pedig sajátos helyzetéből adódó, számunkra különösként ható jellegéről beszélni."
Ilia Mihály nyilván már akkor egyetértett Wittgensteinnel, aki természetesen más
összefüggésekről nyilatkozván, figyelmeztetett arra: „minden dolog lényegéhez tartozik, hogy körülmények alkotórésze lehet"; valamint: „Az egyes dolgok, úgyszólván,

60

tiszatáj

a lehetséges körülmények terében léteznek. Elgondolhatom, hogy e tér üres, de nem
gondolhatom el a dolgokat e tér nélkül." (Logikai-filozófiai traktátus. Ford.: Márkus
György. Bp., 1989. 2.011, 2.0131.) Az erdélyi magyar irodalom minősítésére, értékelésére vonatkoztatva ez azt jelenti (jelentheti), hogy az irodalmi térben való elgondolás működteti a kritikus munkáját, s ez hagyomány és (európai távlatú) korszerűség egymást
kölcsönösen feltételező egységét látszik igazolni. Esetünkben az irodalmi tér nem pusztán a mindennapok élettényeinek sérelmi szempontú és egy régebbi típusú kifejezésesztétika által meghatározott világa szerint szerveződik, hanem az „egyes dolgok" (írói
személyiségek, művek, a sajátosság státusát illető gondolatiság) mindenekelőtt az irodalmi térben szerveződő, sokirányú összefüggések által kapják meg „méltóságukat".
Mindazonáltal a hagyományosabb irodalomfelfogás elvárásai szerint magasra értékelhető alkotások is részei ennek az irodalmi térnek, méghozzá becsülést érdemlő, számontartandó „dolgok", amelyek azonban bizonyos értelemben más körülmények közé
akarnak illeszkedni. Cs. Gyímesi Éva éppen Tompa László költészetéről szólva ír a kritikusi-irodalomtörténészi dilemmáról, az értékelés problematikus voltáról és egyben
irodalom és helyzettudat, irodalomtörténeti kánon és újító lelkesültség lehetséges konfliktusairól. Tompa László költészete „esztétikai értékeit tekintve - nem tartozik az igazi
csúcsok közé. De mint napló, helyzetjelentés, kiútkeresés: hiteles emberi válasz egy sajátos sors kihívásaira, és így számunkra a két világháború közötti erdélyi magyar irodalom legjellegzetesebb magatartásmodelljét nyújtja." (Honvágy a hazában. Bp. 1993. 62.)
Ilia Mihály átérezte a dilemmát: feladatának az erdélyi, a vajdasági stb. irodalmak
ismertetését tekintette, vállalta a közvetítő szerepet. Ugyanakkor az 1960-as évektől fokozatosan tisztuló és mindinkább az „irodalmiság" minéműségére kérdező nézeteiben
az ismertetés kötelezettségén túl nem az irányzati besorolás, hanem az „esztétikum"
kap döntő szerepet, mint „a maga valójában az emberi szabadság egyik megnyilatkozása" (e szép szavak is Cs. Gyímesi Évától valók, i. m. 70.). Ez a fajta szemlélet tette
lehetővé, hogy Ilia Mihály felismerje a „tizenéves" Markó Béla tehetségét (Kapuállító.
Tiszatáj, 1970. 867-868.), hogy Bálint Tibor Zokogó majom c. művéről máig érvényes
sorokat vessen a papírra: „Elbeszélő modorának jellemzője, hogy tényeket sorakoztat
egymás mellé nyugodt epikussággal, de ezzel szinte polemizál az elbeszélt életanyag felháborító embertelensége." (Tiszatáj, 1970. 482.) A már említett Kányádi-ismertetésben
Ilia Mihály nem megróvólag, hanem nyugodt hangon mondja el, miszerint a Kikapcsolódás poétája a X X . századi példaképkeresés helyett a Petőfi-Arany-örökséghez ragaszkodik, bár kötete tanúbizonyság amellett, hogy a téma- és hangváltás mikéntje foglalkoztatja, elindult a dalszerűségből a balladaszerűség felé, sőt, „van érzéke a groteszkre is". S ezzel Ilia Mihály sugallja, hogy az átlátható, programszerűen egyszerű versmodelltől Kányádi útban van egy összetettebb, gondolatibb (megszenvedettebb?)
versalkotás felé. Ezt jelzi érdeklődése a groteszk iránt, „bár néha megakad egy szójátéknál vagy ötletnél". A fenntartásait sem elhallgató, ugyanakkor mindig visszafogott,
bölcs recenzensi magatartás végül is a kritikusi önmagát a megértésre és a beszédre
nevelő Ilia Mihályé, az értékközpontú folyóirat szerkesztőjéé.
xxxxxx

Ezen a helyen adatszerűen kell szólni Ilia Mihály szerkesztői módszeréről, amely
a Tiszatáj legjobb hagyományai, élő öröksége közé tartozik. Már sikerült szót ejtenem
a körültekintőbb nemzetiirodalom-fogalom dokumentálásáról, arról, hogy szomszédos
irodalmak és szomszédos országokban alakuló magyar irodalmak nem antagonizmusként, hanem egy irodalomközi együttes egyenlő értéket, megismerendő és befogadást

1994. szeptember

61

igénylő tagjaként érdemesek a közlésre, a népszerűsítésre. Együtt alkotják a körülményeket, amelyek rájuk, mint dolgokra visszahatnak. Az 1973. januári számot Petőfinek szentelte a Tiszatáj olyképpen, hogy Lászlóffy Aladár, Bori Imre, Sulyok Vince,
Kozma Dezső, Váradi Sternberg János cikkeit is adja, példázva a „nyugati" és a „keleti"
magyar irodalom azonos örökségét, kulturális együvé tartozását. Rendszeressé válik
a Kelet-európai néző rovat; a tematikus számok közül kiemelkedik a „néprajzi" összeállítás (1973. augusztus), a Veres Péterről szóló tanulmányok sora (1974. május), a Népművészet és közművelődés (1974. szeptember), „Köszöntjük a 80 éves Déry Tibort"
(1974. október), „Köszöntjük a 90 éves Kós Károlyt" (1973. december), Kétszáz éve
született Bolyai Farkas (1975. február) - talán ennyi elég annak bizonyságára, hogy
a Tiszatájból szűkkörűen és belterjesen helyi-irodalmi orgánumból az országhatárokon
túltekintő, valóban kulturális lap lett (köszönhetően annak, hogy a profil újraalakítása
korábban megkezdődött, csendesen és láthatatlanul Ilia Mihálynak a szerkesztőségbe
való belépése pillanatában, de a kiteljesedés főszerkesztői működése során következett
be). Az irodalomcentrikusság oldása nemcsak a nemzeti irodalom fogalmának tágításával, hanem az egyetemesebb kultúraszemlélet térhódításával párhuzamosan történt,
mint ahogy Ilia Mihálynak sikerült olyan, valódi értékekkel dúsítani a Tiszatájat, amelynek következtében jeles egyéniségek is szívesen kapcsolódtak be a lap munkájába. Itt
legyen elég arra figyelmeztetni, hogy feltűnően megszaporodtak Illyés Gyula, Németh
László és Pilinszky János „közleményei"; hogy az 1974. februári szám fiatal költők antológiáját adta (kiemelkedő, hogy Baka István Magdolnazápora, a később kötetcímként
feltűnő költemény itt látott napvilágot); hogy a ma negyven és ötven közötti történészgeneráció csoportosan itt adhatott hírt érdeklődéséről (Miskolczy Ambrus,
Heiszler Vilmos később is szívesen látott szerzője a Tiszatájnak); hogy már 1973-ban (!)
találkozhatunk Kulcsár Szabó Ernő kivételes elméleti képzettséget eláruló írásaival...
A leltárt természetesen bőségesen ki lehetne egészíteni, de talán ennyi elegendő annak
belátására, hogy a minden hozzá írott levélre válaszoló főszerkesztő műhelymunkája
sikeres lapban gyümölcsözött. Mind a Kelet-európai néző fiatal szerzői, mind pedig az
erdélyi-felvidéki-vajdasági alkotók tágabb és nyíltabb Kelet-Európát megcélzó alkotásai
nemcsak a kulturális közeledés „korparancsát" hirdették, hanem a „közép-európaiság"nak utópisztikus gondolatát is, nem antipolitikát, hanem a szellemi határok igazi
spiritualizálásának eszméjét, nem protokolláris közeledést, hanem egy irodalomközi
együttes artikulálódásának lehetőségét, amelyben a kölcsönösen elfogadható értékek
manifesztálódhatnak, járulhatnak hozzá a közös, kelet-európai, kelet-közép-európai,
közép-európai irodalmi-kulturális környezet megteremtődéséhez. Emellett nem az egymással gyűlölködve farkasszemet néző álirodalmi táborok jelentkeztek a Tiszatáj hasábjain, a főszerkesztő nem a hajdani, mára sajnálatosan újraéledt ellenségeskedéseknek,
gyanúsítgatásoknak adott helyet, hanem a nem csupán nyelvében közös érdekű, a hamis társadalmi kiegyezéstől egyként szenvedő magyar szellemiség mentése, őrzése és
továbbépítése ma sem időszerűtlen gondolatának, függetlenül attól, hogy az egyes
írástudók irodalomeszményében mely vonások dominálnak. Illyés és Pilinszky kétféle
esztétikai-költészeti lehetőségként azonos módon értékképző tényező, nem pedig egymást kizáró költői beszédmód. A Tiszatáj Ilia Mihály szerkesztette számai (is, azok
szinte úttörő módon és elsősorban) szembefeszültek a magyar irodalomtörténetnek
időnként jobb hagyományaiban is érzékelhető beidegződőttségeivel, a túlideologizáltsággal, a történelmi traumák okozta - ismét Cs. Gyímesi Évát idézem - „értékorientációs torzulásaiéval, amelyeket „egy mesterségesen létrehozott, erőszakos történelmi

62

tiszatáj

döntés hívott létre, s szorította be az ideológiai szerepbe". (I. m. 302.) A Tiszatáj Ilia
Mihály kialakította szerkesztési elvei nem részesítettek előnyben egyetlen hazai vagy
határokon túli irányzatot sem, a lap közölte mindazt, amit közölni lehetett (sőt, azon
túl is): közlési szempontként az értéket és a tájékoztatást tartva szem előtt.
Ezért egyszerre érthetetlen és érthető a Tiszatáj 1975. februári száma 96. lapján
megjelentetett apró közlemény:
„Ilia Mihályt, lapunk főszerkesztőjét saját kérésére fölmentették, áldozatos munkájának elismerésével."
A hazug általános alany nyilván a fölmentést végző hatóság, a kegyes maszkokba
rejtőző, arctalan hivatalosság szégyenteljes ködösítése, valójában Ilia Mihály lelkiismereti konfliktusának megoldása. A hatóság morális veresége, hogy a Tiszatáj megbízott
főszerkesztője, majd kinevezett újabb főszerkesztője Ilia Mihály szellemében folytatta
a munkát mindaddig, míg egy magasabb helyen eldöntött hatósági ostobaság ki nem
csavarta kezükből a szerkesztést. Hogy aztán idők fordultával visszatérhessen a helyileg
változó szerkesztőségi szobákba az igazi Tiszatáj szelleme.
xxxxxx
Szeged-történet, folyóirat-történet, egyetemtörténet, művelődéstörténet: keresem
a rubrikát, amelybe Ilia Mihály műveit (amelyek nemcsak kinyomtatott alkotásokból
tevődnek össze) begyömöszölhetném. Mindegyik rubrikából, a legnagyobból is azonban kimarad valami, amit pedig Goethe a legfontosabbnak tartott. A személyiség.
Goethe szerint: az ember legfőbb kincse. De a legnehezebben leírható is, hiszen mindenféle írásbeliség veszít a személyes érintkezés elevenségéhez, az emlékekhez, a találkozásokhoz képest; a szóbeliség varázsa még a „legihletettebb" (és ezért gyanúsan önmutogató) írásokat sem tudja áthatni. Nem képes például érzékeltetni Ilia Mihálynak
azt a tulajdonságát, milyen figyelmesen tud olvasni; mennyire gondolkodik együtt avval, akivel beszélget, akinek ír, akire hallgat. Ugyancsak megfagy az írásban annak érzékeltetése, amiképpen Ilia Mihály segít a hozzáfordulókon; a közvetítés művészete,
ahogyan egyérdekűeket, egy táborba valókat összehoz; a pedagógiai tapintat, amiképpen szakdolgozókat eligazít; a szerénység, amellyel jó ügyet szolgál...
Hat x bölcsessége, tapasztalata, öröme és keserve zsúfolódik össze Ilia Mihály
dolgozószobáiban, otthon és az egyetemen. Talán nem a legrosszabb kívánság, ha még
több olvasnivalót ajánlunk neki, hogy öröme teljék az olvasásban, nagyon sokáig. Mert
akkor tudunk igazán jót és érdemeset írni, ha olyan olvasóra számíthatunk, mint Ilia
Mihály. Mert vagyunk néhányan, akik mielőtt leírunk akár egy sort is, és miközben
írunk, majd amikor átolvassuk, és korrektúra közben arra gondolunk: mit fog ehhez
szólni O; fog-e a maga kedves módján levelet írni, méltatva gyarló mondatainkat, vagy
hallgatni fog-e (jól tudjuk, ez mit jelent)...
További tanácsaira, hallgatására,^ tetszésnyilvánítására, kiigazító megjegyzéseire
számítva, köszöntse ez írás ILIA MIHALYt (csupa nagybetűvel, nem úgy, mint Nemecseket, hanem úgy, mint kit Mesterének, barátjának, együttgondolkodó társának tud
minden tisztességes magyar írástudó). Isten adjon NEKI jó egészséget, olvasmányaihoz
türelmet. Hiszen már bármit írunk, abban O is benne van, az nélküle nem születhet
meg. Az ő életműve nemcsak írásainak összessége, hanem tanácsaié, olvasmányaié is.

1994. szeptember

63

T A N U L M Á N Y
KELEMEN ZOLTÁN

Táj vagy örökség?
„Didó, királynőm, gyűlölöm e földet."
(Baka István: Aeneas és Dido1)

Hamvas Béla életművét három, jól elkülöníthető, nagyobb korszakra lehet osztani. A kezdetek finoman esztétizáló és az egyetemes emberi kultúra mellett elkötelezett
kritikáit, tanulmányait és esszéit a negyvenes évek derekán a Scientia Sacra című művével fémjelezhető, az emberiség szakrális hagyományáról számot adó időszak követte,
majd az ötvenes években mindez az örökség, mindez a hatás, tudás beérett, a nagy eszszéikus korszak jött el és a Karnevál3 ideje, Hamvas „karneváli ideje". A tanulmány- és
kritikaíró Hamvast természetesen több szál köti össze a Karnevál és a kisregények
írójával, a következőkben azonban pusztán egyetlen aspektusból szeretnénk vizsgálni
a kapcsolódási pontokat. Ez pedig az Osztrák-Magyar Monarchiához való viszony.
Dolgozatunk tárgya négy kisebb tanulmány, könyvismertetés, Az öt géniusz néhány
bekezdése és a Karnevál.
1935-ben a Napkeletben jelent meg Hamvas Bélának egy Lernet-Holeniáról szóló
cikke4, 1936-ban a Szigetben ismertette Rilke leveleit5, melyeket akkor adtak ki könyv
formában, 1939-ben újra a Napkeletben George és Hofmannsthal levelezését ismertette ,
majd 1948-ban, a Bizonyságban Franz Werfel utolsó regényéről írt . A fenti négy alkotót (Georgét kivéve) a Monarchia alkotói közé szokták sorolni, ez köti össze őket. Hamvas azonban csak Lernet-Holenia kapcsán hozza szóba az Osztrák-Magyar Monarchiát, a másik három alkotót világirodalmi távlatból szemléli. Felmerül a kérdés, hogy
egyáltalában foglalkoztatta-e Hamvast az Osztrák-Magyar Monarchia.
Nos, a hallgatás az esetek többségében elhallgatás. Nem azért nem beszélünk valamiről, mert eszünkbe sem jut, elfelejtettük - hanem azért hallgatunk róla, mert nem
tudjuk elfelejteni, vérünkké vált, vagy már eleve olyan szorosan beleszülettünk, hogy
soha, egyetlen percre sem vonhatjuk ki magunkat a hatása alól, ezért hallgatunk róla.
Hosszú évek hallgatása után azonban annál erőteljesebben tör felszínre bennünk és
munkáinkban, amit elhallgattunk. Hamvas Béla Karneváljának első kötete egyetlen roppant Monarchia-paródia, szomorú, reménytelen görbetükör, bántó, fanyar irónia, több
mint harminc évvel az Osztrák-Magyar Monarchia felbomlása után. A Karnevál karmestere azonban nem elégszik meg azzal, hogy a kisszerű és nevetséges kispolgárokat
ábrázolja, lemeztelenítve lelki életüket. Hamvas már magát az írásművészetet is parodizálja. Regényében felvonultatja az Osztrák-Magyar Monarchia Magyarországának
irodalmát, fanyar és szigorú paródiaként gombolyítja az elbeszélés menetét.
A továbbiakban Hamvas első alkotói korszakának négy kritikáját állítjuk párhuzamba a Karnevállal, a gondolkodó egyik legérettebb művével, miközben a Monarchia nyomait kutatjuk a Hamvas-életműben. Kérdésünk pedig a következő: irodalmi
táj avagy hagyomány, örökség Hamvas Bélánál az Osztrák-Magyar Monarchia, pontosabban, milyen értelemben táj, illetőleg milyen értelemben örökség?

64

tiszatáj

Feltehetőleg olyan szellemi-lelki tájról van szó, amely egyszerre földrajzi is és
történelmi is, határai égtájak és évszámok alapján világosan és egyértelműen kijelölhetők. A táj belehatol az egzisztenciába - és megfordítva: az egyén, a szubjektum formálja a tájat, valahogy úgy, ahogy Petrarca formálta versével a Pót 8 , mely verset a folyó és
a költő együtt formált. Erről a problémáról kimerítő részletességgel ír Carl Gustav
Jung Föld és Lélek című esszéjében, amelynek a táj és a szellemiség szempontjából legérdekesebb gondolatai a következők: „Annak a ténynek a következtében, hogy őseink
szellemeinek még birtokában vagyunk, azaz, hogy számunkra mindent a történelem
közvetít, tudattalanunkkal ugyan kontaktusban vagyunk és történeti determináltságunkban [...] elfogultak [...] A tudattalannal való kontaktus Földünkhöz bilincsel, és
rendkívül nehézkes mozgásúvá tesz bennünket [...] aki azonban hű marad a földhöz, az
megmarad, annak tartama van. Eltávolodás a tudattalantól és ezzel a történeti meghatározottságtól, egyértelmű a gyökértelenséggeH. Ez a veszély fenyegeti idegen földek meghódítóját, de magát az egyént is, ha valamilyen -izmus előidézte egyoldalúság következtében elveszíti az összefüggést lényének sötét, anyai, földszerű ősokával."
Ha valahol nem érezzük jól magunkat, akkor azért nemcsak a környezet felelős,
hanem valószínűleg mi magunk is, hiszen egyek vagyunk a mindenkori környezetünkkel. Nem egyszerűen arról van szó, hogy ami fent van, az ugyanaz, mint ami lent
van, hanem ami kint van, az ugyanaz, mint ami bent van. Petrarca verseli a Pót, és a Pó
szemléli Petrarcát, aki benne áll a tájban. Azt, hogy a táj, a földrajzi környezet menynyiben örökségünk, gondolom, elég érzékletesen megvilágította a Jung-idézet.
Hamvas Bélánál egyértelműen a szellemi-lelki tájról van szó akkor, amikor megírja Lernet-Holeniáról szóló tanulmányát, vagy a Karnevál első fejezeteit, melyeknek
színhelye - mint írtuk - az Osztrák-Magyar Monarchia, valahol a Felvidéken egy
jellegzetes város, talán éppen Pozsony, ahol Hamvas gyermekifjúi éveit töltötte. Ez
a város egyrészről szinte megtestesítője volt az Osztrák-Magyar Monarchiának - villamosvonaí kötötte össze a császárvárossal - másrészről valószínűleg a vidéki magyar kisvárosok tipikus példája volt a szellemi-lelki kisszerűség tekintetében. Ez a kettősség természetesen magában az Osztrák-Magyar Monarchiában is megvolt. Hamvas írja Az öt
géniusz10 című munkájában az univerzális államokkal kapcsolatban, hogy a Habsburg
Monarchia volt az utolsó olyan állam, mely az univerzalitás jegyében élt. Univerzális
államon Hamvas nemzetek és nemzetiségek fölötti államot ért (ide a Római Birodalmat
és a középkori egyházat sorolja). A Habsburg Monarchia nem ilyen állam volt. Egyesítette, összefogta a nemzetiségeket és a nemzeteket - és nem fölöttük állt. Persze egyáltalában nem bizonyos, hogy politikailag vagy az egyes kisebbségek identitástudatának tekintetében szerencsés hatalmi komplexum volt, de hogy szellemi-kulturális-geniális
tekintetben egységet alkotott és biztonságot nyújtott a benne dolgozóknak és azoknak,
akik hazájuknak vallották, azt például Márai Sándor hangsúlyosan állította.
Másrészt éppen a már említett kis- és középszerűség nehezítette a művészeti alkotások befogadását, a vidéki zseni pedig - kevés kivételtől eltekintve (Csontváry Kosztka
Tivadar) - hallgatásra és meg nem értésre volt ítélve.
Hamvas Az öt géniusz más bekezdéseiben ír ennek a területnek a konyhájáról,
dicséri egyes magyar tájak étrendjeit, sajátos ételeit, a kettősséget azonban itt sem oldja
fel, mivel az osztrák konyháról így ír: „A bécsi konyha alapja minden valószínűség szerint az alsó-ausztriai kispolgári és katonai koszt keveréke. Néhány húsfajta elég híg
lével, aránylag ízetlen körítések, nehéz tészták. Durva és közönséges. A katonai garnizonokon keresztül az egész monarchiában elterjedt, egyes vidékeken jellegzetes étele-

1994. szeptember

65

ket asszimilált, mint a gombócot vagy a makarónit, vagy a káposztalevest. A bécsi étkezés jellegét a sör határozza meg, mert mindig az ital mondja meg, hogy mit kell enni,
és nem fordítva. Nem túl zsíros, a fűszerrel elég takarékos, a zöld veteményt rántással
készíti, kedveli a lisztes körítéseket, félkövér húsokat, és inkább a sós, mint az édes
tésztaneműt. Süteményei álmosak, és az egész életrend középszerű." Etelrend és életrend tehát egymással összefügg, mindkettőre a hely géniuszának van hatása, és erre
mindkettőnek.
A Karnevál szereplői hordozói ennek a kettősségnek. Bormester Mihály inkarnációs maszkjai itt valószínűleg az életből vett karakterek, tanulmányok. Már Hamvas
első alkotói korszakára jellemző volt a szépirodalmi kifejezési formák keresése. Elég,
ha itt az Ördöngösök című regényre és a Nehéz nem szatírát írni novellagyűjteményre
gondolunk. Nem lehet elvetni azt a feltételezést, miszerint a Karnevál alapjául olyan
művek szolgáltak előtanulmányokként, mint például a Jávorka című novella. A dogmatika kisiklott sorsú tanára, a démoni hatás alatt álló Lala, aki ezzel a romlott sorssal
egy egész család életét teszi tönkre, vagy az önnön temetésüknek, ezüstlakodalmuknak,
netán egyéb kisszerű pótcselekvéseknek lázában élő sérült emberek mind olyan arcok,
olyan inkarnációs maszkok, bábok, melyek másként és másért, de a közép-európai térség más íróinál (például Haseknélu vagy később Klímánál12) is megjelennek. A tájnak,
a föld szellemének hatása alatt állanak ezek a „személyiségek", és úgy látszik, az alkotó,
íróember, Hamvas csak igen nehezen és rövid időre képes elvonatkoztatni tőlük. A Karneválban kevés a külső táj, még kevesebb az olyan, amely a szép, békés emberi környezetet, vagy a természetet elevenítené meg. Pedig Hamvas más műveiben előfordulnak
ilyen részletek. Elegendő Fákl} című nagyesszéjére gondolni, vagy Az öt géniusz némely
tájleíró részletére. A Karnevál írójának azonban más volt a terve. Inkább hasonlítható
Kafkáboz abban az értelemben, hogy azt vizsgálja: miért nem lelhet otthonra a személyiség a kozmoszban, a kozmosznak abban a részletében, amely az Osztrák-Magyar
Monarchia? Esetleg örökség, szellemi hagyomány, hagyaték nélkül való itt az egyén?
Erre könnyen hozhatnánk példát Interwievu című öninterjújából, vagy Az öt géniuszból, azonban igaztalanok lennénk, ha ezeket az elmélkedéstöredékeket mintegy felhasználnánk alkotójuk ellen.
Helyesebb a Kafka-regényekből ismert egzisztenciális veszélyeztetettség, a szorongás érzete felől megközelítenünk a problémát. A Monarchia írói közül többen is
(.Kafka15, Musifb) úgy élték meg, ábrázolták identitásukat, mint kozmoszbavetettséget.
Ez az érzés azonban immár nem azonos a régi görögök világszemléletével, akik még
képesek voltak tragikus fenséggel átélni ezt a világbavetettséget, és - heideggeri kategóriával élve - világban-való-létként élték meg, mivel képesek voltak otthon lenni a kozmosz egy adott területén. Ez a szorongás immár Josef K.-é és Törléssé, akik képtelenek
megtalálni a helyüket az embertelenül félelmetes és nevetséges világban, elveszítették
humorérzéküket, és ezzel azt a képességüket, hogy nevessenek „ezen a láthatatlan nevetnivalón"18, az anyagtalan, léttelen megvalósulásán, a Rend helyén létrejött Rendszeren.
Hamvasnál a kozmosznak ez a része, az Osztrák-Magyar Monarchia ilyen nevetséges és félelmetes hely, operett- és cukorkaország. (Fogalomrendszerében a cukorka és
az édesség általában negatív, női princípium, értékhiányt, talmi tartalmakat, csalfaságot
szimbolizál.) A Lemet-Holeniáról írt kritikájában erotikus, léha, könnyelmű, álomszerű
vidéknek írja le ezt az országot. Hamvasnak ez az írása nem egyszerűen kritika. Több
annál: karcolat, tanulmány - kezdet az Osztrák-Magyar Monarchiáról, még pontosab-

66

tiszatáj

ban arról a képződményről, amely inkább lelki-szellemi és a földrajzi konkrétságú ország megszűnése után talán még napjainkban is él tovább és tagadhatatlanul megvalósul, ha felcsendül egy operettdallam, vagy valamely közép-európai kisország egyik
kiskocsmájában sikerül a szakácsnak elkészítenie egy régi ételt, és tisztán aranylik
a sör a korsóban.
Hamvasnál a kép nem ilyen idilli. Szerinte ennek a tájnak a legfőbb jellemzője
„az, hogy: mindig kedélyes és mélyen erotikus". Ebben látja Arthur Schnitzler, Freud,
Weininger, de még Hofmannsthal lényegét is, ezért tartja őket tipikusan bécsinek, azaz
Monarchia-íróknak, alkotóknak, kettős értelemben. Tehát: egyfelől a Monarchiára/,
másfelől a Monarchiád« írtak. Természetesen ismerteti Lernet-Holenia írói munkásságát is a későbbiekben, ahová azonban az elemzés kifut, az megint jellegzetes Hamvasprobléma. Az öt géniuszban írja Hamvas, hogy a magyar nép, valamint - valószínűleg a térség többi népe is, híjával van és mindig is híjával volt a szellemi (brahman)
kasztnak, így a népet szellemi, lelki és anyagi értelemben egyaránt a lovagi (ksátrija)
kaszt vezette, és ezért ezek a társadalmak, de különösen a magyar társadalom, a közösség csonka szerveződésű, sem részleteiben, sem egészében nem feleltethető meg a szakrális hagyomány közösségről alkotott fogalmainak. Ide ér el Lernet-Holeniát bemutató
munkájában is: J ó modor, egyenes beszéd, biztos mozgás keverve kardcsörtető gőggel,
korlátlan kéjvággyal, primitív becsület keverve gyermekes szellemi önállótlansággal"
- lovagi erények. A lovag, mint a térség legfontosabb értékeinek hordozója.
Komoly, történet előtti örökség (a brahman kaszt) hiányában tehát a táj nevetséges, kisszerű és félelmetes. A Karnevál felütése ennek megfelelő, ott viszont az egész
problémát mélyebben tárja fel, és rögtön az elején kafkai szorongást és káoszt teremt
az új levéltár-igazgató színrelépésével, mellyel kezdetét veszi a karnevál, a maszkok, az
álarcok felvonulása és felvonultatása.
A maszkok, a bábok talán Platón barlanghasonlata19 vagy a szakrális hagyomány
halottaskönyvei (Tibet , Egyiptom ) óta a kultúra és a gondolkozás középpontjában
állanak, Bormester Virgil pedig, a Karnevál főhősének „apja" teljesen tehetetlenül áll
egy olyan ország jelenségei előtt, melyről eddig azt hitte, hogy szülőföldje - pontosabban a magzati állapot tudatlanságában élte meg identitástudatát - , és most látnia kell,
hogy olyan kusza és rendezetlen, s végérvényesen - ha már nem a kezdetektől és velejéig - elidegenedett világban él, melynél talán még az a bizonyos „homokos, szomorú,
vizes"22 sík is barátságosabb lehet. A maszkok rengetege leginkább arra az állapotra hasonlít, melyet a Tibeti Halottaskönyv ír le, mint a halál után beálló választás, döntés
állapotát, amikor is rengeteg káprázat és léttel nem bíró démon szabadul rá az elhunytra, és igyekeznek befolyásolni őt, hogy kábultan és megzavarodva újra elmerüljön az
anyagban. Mindezek után úgy tűnik, hogy valamely egzisztenciális, felismert pszichés
szorongás az, amit Hamvas megfigyelt a kollektív tudattalanban, és ezért írta, amit írt.
A további három Hamvas-recenzió azonban más problémákra hívja fel a figyelmet. Itt már szó sincs Monarchiáról, Közép-Európáról, közösségről. Egyetemes emberi
és irodalmi tartalmakat elemez a kritikaíró Hamvas. Ezekből az írásokból úgy tűnik:
számára Hofmannsthal, Rilke, vagy Werfel nem közép-európai vagy Monarchia-író
többé, hanem ember, íróember, alkotóember. Rilke kapcsán ValéryróX ír, általában csupa egyetemes, nyugat-európai vonatkozás keretében. Másutt - éppen az Interwievban így vélekedik Rilkéről: „Kelet-Európa számomra Rilke és Kassner, Chagall, Kandinszkij, Klee, Bartók, Kafka." Az Interwiev természetesen Hamvas utolsó alkotói korszakában keletkezett, 1958 és 1964 között, a Rilke levelei című recenzió pedig 1936-ban.

1994. szeptember

67

Kézenfekvő lenne a magyarázat: a gondolkodó szemléletében beállott változásnak
köszönhető ez a látszólagos ellentét Rilke besorolását illetően. Kétségtelen tény, hogy
erre a feltételezésre is lehetne egy talán helytálló értelmezést építeni, mielőtt azonban
ezt megfogalmaznánk, tekintsük a másik két dolgozatot, a Werfeltol s a Hofmannsthal
és George barátságáról szólót.
A George és Hofmannsthal levelezése című dolgozat egyetlen dologról szól, a barátságról. Ezt a barátságot tágítja Hamvas kozmikus távlatúvá, úgy, hogy immár a klasszikus sorokkal rímel: „Hiába fürösztöd önmagadban, csak másokban moshatod meg
arcodat" , amikor így ír: „aki nem él közösségben, az önmagához sem juthat el. Mert
másban igazabbak vagyunk, mint önmagunkban." Félreértés elkerülése végett: közösségen itt nem azt érti, amit eddig. Nem szakrális vagy társadalmi szerveződésű közösségről van itt szó, hanem olyan körről, mint amilyen hajdan kedd esténként összejött
Mallarménál, amilyen Szabó Lajosék csütörtök esti köre volt (melybe Hamvas is beletartozott), no meg, amilyen a George-kör volt, amellyel Hamvas szintén foglalkozik
Hexakümion24 című munkájában.
Nem a szellemi-alkotói közösséget, tájat hagyta figyelmen kívül Hamvas, és nem
a Monarchiával, pontosabban a közép-európaisággal szakított, hanem a provincializmussal, nem a közösség ellen küzd, hanem ugyanazzal a fojtó és áporodott levegőjű
nyájmeleggel, amely a Karnevál első kötetében az ifjú Bormester Mihályt is körüllengi.
Az 1948-ról keltezett, Franz Werfel utolsó regénye címet viselő kritika még egyértelműbben besorolható abba a gondolkodói irányba, amely tudatosan szakít minden provincializmussal, és pusztán az igazán fontos problémákra és dolgokra hajlandó figyelni, és
csakis ezekkel foglalkozik. Melyek ezek? Vallás, természet, élet. Werfel a Meg nem születettek csillaga című utópisztikus vonásokkal teli művének kapcsán Hamvas arról a folyamatról ír, amelyen lelki és valóságos pálya- és kortársai átmennek vagy átmentek az
utóbbi időben. Arról ír, hogyan mélyül és nemesedik D. H. Lawrence vagy Aldous
Huxley művészete, és ezt a keresztény hitre tért Werfel művén keresztül mutatja be.
S hogy miért Werfel, hogy miért egy Monarchia-író? Azt válaszd ki, „amit először
1 f >j25
meglátsz .
A Monarchia egy külön, önálló kis világ volt, saját törvényekkel és törvényszerűségekkel, mitológiával, tájjal és ebben a tájban otthonlévő, bennelévő tárgyakkal és élőlényekkel. Egyszóval: kozmosz, mikrokozmosz, benne emberekkel, akik otthon vannak. Felesleges róla beszélni, mert van, és a beszélő benne van, ahogy Petrarca áll a Pó
vidékén, a síkságon, és nézi a folyót. Mi az, ami megbonthatná élőlény és élő táj
e rendjét?
A Rendszer.
Az őrült, skizofrén, léttelenül létező hivatal Kafka A Peré ben, a megnyomorodott
arcú és lelkű maszkok a Karneválban, Törless szadizmusban kiutat kereső pajtásai. Erről (is) szól a Karnevál.
A regényíró Hamvas ennél mélyebbre nyúl. Számára az egyéni létprobléma egyben személyes-egzisztenciális, szellemi és univerzális. A merénylet a Rend ellen mindenben benne gyökerezik. így a Karnevál is meg kell hogy kísérelje az univerzalitást.
Az üdvözülés, a személy sorsa, a hagyomány, a káosz és a többi számtalan összetevő
mellett ott van Hamvas korának szellemi élete is a karneválban, mindenki álarcban
táncol, kivétel nélkül.
Nézzünk tehát szét ebben a karneváli forgatagban, a teljesség igénye nélkül: kiket
fedezhetünk fel?

68

tiszatáj

Ott táncol Móricz Zsigmond, a Hét krajcár írója. 26 Fillér Joachimné, az özvegy
uzsorás, akitől Bormester Virgil pénzt kér kölcsön, a ház különböző, eldugott zugaiból
és „szegényes" rongyai közül próbálja előkaparni azt a pénzösszeget, melyet a vörös
hajú segédfogalmazónak uzsorakamatra kiadni szándékozik.
Természetesen ott lépdel Mikszáth Kálmán is, hiszen a kisváros figurái nagyrészt
az ő hőseinek mutatnak görbe tükröt, ezenkívül ő köszön vissza a kisváros értelmiségének ál- és félértelmiségi, sznob beszélgetéseiből, pontosabban az ő értelmiségi figurái:
plébánosok, orvosok, tanítók. Az állatokkal beszélgető, szerencsétlen sorsú Pataj pedig
még nevében is rímel Lapajra, a híres dudásra.27
Angéla és Bormester Mihály szerencsétlen nászútja tulajdonképpen Szerb Antal
Utas és Holdvilág
című művének keserű parafrázisa, annyira, hogy még a hűtlenség
motívuma is felbukkan egy éjszakai hallgatózás erejéig. (Megjegyzem: ennek a mozzanatnak a főhős életében és inkarnációi sorában később rendkívül fontos szerepe lesz,
erre azonban itt nem áll módunkban kitérni.)
Végül még egy karneváli csoportozatra hívnám fel a figyelmet. Ott táncol ugyanis a forgatagos bálban testületileg az egyik legfontosabb magyar irodalmi lap szerkesztősége, külső és állandó munkatársai és egész köre: a Nyugat. (Amelynek mellesleg az
1930-as évek elején a szerző, Hamvas is munkatársa volt.) Ennek a lapnak állít... no
nem emléket, inkább újfent rabelais-i görbetükröt a Karnevál írója.
Vatta úr és Jávorka lapot szerkesztenek. Mi legyen a neve? A számtalan agyrém
között ott van a Jelenkor és a Valóság is. Bár előbbiről Bormester Mihály, az ifjú meg is
jegyzi: „Fantáziátlan és nem is igaz."
Hamvasnak van tehát csak humorérzéke ebben a legnevetségesebb és legfélelmetesebb hazában? Nem tudom. Mindenesetre ő nevet. Nem harsányan és felhőtlenül, inkább fanyarul és keserűen. Örökség? Táj? Valószínűleg mindkettő. Ezt a tájat örököltük kívül-belül. Álljunk hát rajta, benne, mint Petrarca a Pó-parton, és mosolyogjunk.
JEGYZETEK
1.
2.
3.
4.
5.
6.
7.
8.
9.
10.
11.
12.
13.
14.
15.
16.
17.

Baka István: Sztyepan Pehotnij testamentuma. Jelenkor Kiadó, Pécs, 1994. 8. p.
Hamvas Béla: Scientia Sacra. Magvető Könyvkiadó, Bp., 1988.
Uő: Karnevál I - ü . Magvető Könyvkiadó, Bp., 1985.
Uő: Lernet-Holenia. Napkelet, 13. évf. 10. sz., 660-662. p.
Uő: Rilke levelei. Sziget, 2. köt., 25-32. p.
Uő: George és Hofmannsthal levelezése. Napkelet, 17. évf. 2. sz., 154-155. p.
Uő: Franz Werfel utolsó regénye. Bizonyság, 1948. március, 5. p.
Petrarca: Daloskönyv. Kriterion Könyvkiadó, Bukarest, 1988., 28. p.
Európai műhely I. Baranya Megyei Könyvtár, Pécs, 1990., 141. p.
Hamvas Béla: Az öt géniusz - A bor filozófiája. Eletünk Könyvek, Szombathely, 1988.
Jaroslav Hasek: Svejk, a derék katona. Európa Könyvkiadó, Bp., 1981.
Ladislav Klíma: Sternenhoch herceg szenvedései. Európa Könyvkiadó, Bp., 1990.
Hamvas Béla: A babérligetkönyv - Hexakümion. Eletünk Könyvek, Szombathely, 1993.,
170-191. p.
Uő: Patmosz I. Életünk Könyvek, Szombathely, 1992., 238-281. p.
Franz Kafka: A per. Európa Könyvkiadó, Bp., 1983.
Róbert Musil: Törless iskolaévei. Európa Könyvkiadó, Bp., 1983.
Martin Heidegger: Lét és idő. Gondolat Kiadó, Bp., 1989.

1994. szeptember
18.
19.
20.
21.
22.
23.
24.
25.
26.
27.
28.

69

Allén Ginsberg: A leples bitang. Európa Könyvkiadó, Bp., 1983. 8. p.
Platón: Összes Művei, II. köt. Európa Könyvkiadó, Bp., 1984., 455-460. p.
Tibeti Halottaskönyv. Háttér Kiadó, Bp., 1991.
Egyiptomi Halottaskönyv. Farkas Lőrinc Imre Kiadó, Bp., 1994.
József Attila: Összes versei. Századvég Kiadó, Bp., 1993. 235. p.
Uo.
Hamvas Béla: A babérligetkönyv - Hexakümion. Eletünk Könyvek, Szombathely, 1993.,
273-276. p.
James Douglas Morrison Awake című versének egy részlete saját fordításomban, az eredeti
a Lords and the New Creaturs című kötetben jelent meg 1968-ban, Los Angelesben.
Móricz Zsigmond: Válogatott novellái. Szépirodalmi Könyvkiadó, Bp., 1975.
Mikszáth Kálmán: Válogatott novellái. Móra Ferenc Könyvkiadó, Bp., 1965.
Szerb Antal: Utas és holdvilág. Magvető Könyvkiadó, Bp., 1974.

BORBÁNDI GYULA

A világ térképe
a nyugati magyar irodalomban*
Nem tudom, van-e olyan magyar irodalomtörténeti feldolgozás, amelynek tárgya
idegen országok és távoli földrészek művészi eszközökkel és irodalmi művekben történt bővebb tárgyalása, ábrázolása, szemléltetése, megismertetése. Olyan munka, amely
arra adna választ, hogy külföldi utazások, rövidebb-hosszabb tartózkodások, letelepedések, idegen környezetbe történt beilleszkedések milyen szerepet játszottak írók
pályafutásában és alkotói életműveikben. Lehet, hogy van, vagy vannak ilyen dolgozatok, de feltételezéseim szerint kevesen ismerik, és az irodalomkedvelők többsége legfeljebb azt tudja, hogy magyar írók közül kik jártak távolabbi országokban, idegen vagy
alig ismert tájakon, milyen jelentős műveket ihlettek a külföldön töltött évek, az ott és
azalatt szerzett élmények és tapasztalatok.
Feltehetően Mikes Kelemen levelei az első magyar írói alkotások, amelyek az idegen környezetben való élés nehézségeiről, szenvedéseiről, gyötrelmeiről, de ugyanakkor örömeiről és boldogságairól is hírt adtak. A magyar irodalomban Mikes és bujdosó
társai révén először Törökország és benne Rodostó játszott ihlető szerepet, de eltekintünk azoktól a vidékektől és városoktól, amelyek - mint Bécs, Dalmácia, Krakkó, Galícia, Szerbia - időnként magyar uralom alatt vagy Magyarországgal szoros kapcsolatban, közvetlen közelségben éltek.
Az újkori magyar irodalomban kétségtelenül Párizs volt az az idegen város,
amely iránt mindig rendkívül eleven érdeklődés mutatkozott, amely az európai szellemi élet központjának számított, ahová sok író és más művész vágyakozott, legjelesebb alkotóink közül oly sokan utaztak, töltöttek hosszabb időt, és amely minden más
városnál mélyebb nyomokat hagyott az alkotásokban.
* Előadásként elhangzott a hévízi irodalmi napokon, 1994. július elsején.

70

tiszatáj

Elég talán Adyra emlékeztetni, akiről magyar irodalomtörténetében Szerb Antal
azt írta, hogy neki „éppúgy el kellett mennie Párizsba, a városok városába, mint az
igazhitűnek Mekkába". Jóllehet, első útján nem érezte magát igazán jól a francia fővárosban, állandóan visszavágyott. Keveset tudott franciául, nem volt egészen tisztában
a francia viszonyokkal, nem voltak francia barátai, a francia szellemnek sem lett rabja,
mégis vonzotta a Szajna-parti metropolis. Ismét és ismét felkereste. Megunta, majd újból érdekelte és sóvárgott utána. Szerb Antal szerint azért, „mert Párizs neki elsősorban a Nagyváros volt... A polgárosztály újonnan felszentelt bajnokát semmi sem igézte
meg annyira, mint a nagyváros nagyvárosiassága". Nem tudom, a második világháború
utáni korszak magyar értelmiségi menekültjeit nem ez a- nagyvárosiasság igézte-e meg,
mint korábban Adyt. Talán hozzá hasonlóan közülük is sokan a nyugati polgári életforma kiteljesedéséből való részesedés vágyától hajtva igyekeztek Párizsba, Londonba,
Genfbe, Amszterdamba és más földrészek nagyvárosaiba.
Ady lírai és prózai írásai között előkelő helyet kaptak a Párizsban született és
a Párizsról, valamint Franciaországról szóló művek. Megelőzte őt azonban a Párizsjárásban Ambrus Zoltán és Szomory Dezső. Az előbbi már 1885-ben érkezett a francia
fővárosba, a Sombonne-on tanult, és belemerült az ottani szellemi életbe. Tanúskodnak erről a Párizsból küldött írásai. Az utóbbi 1890-ben ment - a katonai szolgálat elől
- Párizsba, hogy - meghosszabbítva londoni és oxfordi tartózkodással - tizenöt évet
töltsön külföldön. „A párizsi regény" című könyve nemcsak a történések helye, de az
írói szemlélet és az alkotói stílus alapján is a korabeli Franciaország és az uralkodó
életérzés kifejezője.
Röviddel Ady után Szabó Dezső is Párizsba utazott, egy esztendőt töltött ott, és
nemcsak műveinek tárgya, de szelleme is a francia kultúrával való találkozás lecsapódása, annak jegyeit viselve magukon.
E rövid áttekintésben csak néhány név említésére nyílik tér és csak utalásszerűén
érinthető, hogy Európa és a világ mely tájai és kik révén vonultak be a magyar irodalomba. Kosztolányi Dezső egy évig Bécsben tanult, számos nyugati útja élményei és
tapasztalatai alapján gyűlt össze az a hatalmas európai tudásanyag, amely életművét
jellemezte és kivételes minőségűvé tette. Füst Milán a húszas években bejárta Ausztriát,
Németországot, Svájcot és Olaszországot. Laczkó Géza Párizsban tanult és szerzett
műveit alakító francia műveltséget. Kassák Lajos fiatal korában munkásként vándorolt
Nyugat-Európában, majd élt hat évig tartó emigrációban Bécsben. „Egy ember élete"
című önéletrajzi regénye igazolja, hogy milyen maradandó eredménnyel járt szellemi
fejlődésére és alkotómunkája irányára egyfelől az első világháború előtti vándorút,
másfelől a nyugati avantgárd irányzatokkal való közvetlen kapcsolatot előmozdító
exílium. Hatvany Lajos első emigrációját német nyelvterületen, 1938 után a másodikat
Franciaországban és Angliában töltötte. Kodolányi János 1936 és 1938 között ötször
járt Finnországban, és ami a magyar irodalomban a finn testvérnépről fellelhető, nagyrészt neki köszönhető. A lelkes és szorgalmas utazók közé tartozott Illyés Gyula, aki
1922 és 1926 között emigránsként Franciaországban élt és ez évek történetét elevenítette
fel a „Hunok Párizsban" lapjain. A negyvenes évek utazásainak nyomai a „Franciaországi változatokéban és más írásokban lelhetők fel. Naplójegyzetei arról tanúskodnak, hogy élete végéig éles szemmel és éber figyelemmel járta a világ országait, ismerkedett közeli és távoli vidékek lakóival, keresett mindenütt felhasználható anyagot lírai
és prózai művekhez. Ugyanez mondható Tamási Áronról, akinek amerikai élményei
az „Ábel Amerikában" című regényben csapódtak le.

1994. szeptember

71

Ebben az összefüggésben külön érdemes szólni Remenyik Zsigmondról, aki a
magyar irodalom érdeklődését messzi tájakra terjesztette ki. Húszéves fiatalemberként
1920 nyarán Bécsen, Hamburgon, Hollandián át ért Amsterdamba, onnan hajóval átszelve az óceánt, Pernambucót és Montevideót érintve szállt partra Buenos Airesben.
Hat éven keresztül járta a dél-amerikai kontinenst. Beutazta Argentínát, Paraguayt,
Chilét, Bolíviát, Perut, Ecuadort. Megismerte a földrész nyomorát, találkozott kikötők, halászfaluk, ipari proletárnegyedek, nagybirtokok szegényparaszti telepei lakóival,
indiánokkal, szembesült a kontinens forrongó politikai életével és mint dél-amerikai
vándorlásai tudós kutatójától, Ferdinandy Györgytől tudjuk, a különböző országok
avantgárd művészeti irányzataival és csoportjaival. Élményeit, viszontagságait, kalandjait később - magyarul és spanyolul írt - könyvekben elevenítette fel. „Vész és kaland",
„Vándorlások könyve", „Őserdő", „A keselyű" című műveinek és kisebb elbeszélő munkáinak Dél-Amerika az ihletője és színhelye. 1939 és 1941 között Észak-Amerikában
járt, és erről is könyvben, útirajzokban, cikkekben számolt be.
Amikor a második világháború után elindult a magyar történelem számszerint
legnépesebb és jelentőségében legfontosabb emigrációjának tevékenysége, a Nyugatra
került magyarok előtt oly távlatok nyíltak, amelyek előnyösen befolyásolták a világnak mint témának és ihlető erőnek a magyar irodalomba történő befogadását, valamint
addigi helyének megerősödését és kibővítését.
A világban szétszórt magyar írók révén olyan országok, vidékek, tájak, városok
kerültek be az irodalomba, amelyek addig kevéssé vagy egyáltalán nem szerepeltek. Az
előbbi rövid áttekintésből kivehető volt, hogy Párizs és Franciaország minden más várost és országot felülmúló szerepet játszott. Bár Magyarországnak az volt a híre, hogy a
német szellem és civilizáció hatása alatt állt és fejlődött, ez az irodalomban kevéssé volt
kimutatható. Az irodalmi érdeklődés iránya és a fő ihletforrás Párizs és Franciaország
volt. Mint téma is jóval gyakrabban fordult elő, mint Németország, vagy annak bármely tartománya és városa. Ami a német kultúra magyarországi jelenlétét illeti, az a
képzőművészetekben, a műszaki fejlődésben, a civilizációs haladásban, a polgárosodási
és városiasodási folyamatban jóval szembeszökőbb volt, mint az irodalomban, ahol a
francia töltötte be a fő szerepet. Onnan érkezett a legtöbb hatás és ösztönzés. Úgy tetszik, hogy a század első évtizedeiben az angolszász és olasz kultúra felé való tájékozódás, kapcsolat és a szellemi cserefolyamatok száma is alulmaradt a franciával szemben.
A többi európai nép szellemi hagyományainak és eredményeinek ismerete még hiányosabb volt.
Ezen a képen módosított a nyugati magyar irodalom, amely 1945-től kezdődően
majd öt évtizeden át nagymértékben tágította a világnak az egyetemes magyar irodalomban kirajzolódó térképét. A külföldi letelepedés, vagy akárcsak hosszabb tartózkodás, idegen emberekkel és kultúrákkal való szembesülés, szokatlan közviszonyokkal
és életmódokkal való tartós együttélés a témakörök földrajzi kiterjedéséhez, a látószögek kitágulásához és az ábrázolási módszerek gazdagodásához vezetett. Ezen kívül
olyan területeket és tájakat vont a magyar irodalom érdeklődési körébe, amelyek korábban elérhetetlenek és olykor érdektelenek voltak. Ha a legutóbbi időkig tartó emigrációt összevetjük a korábbiakkal - a Rákóczi és Kossuth nevével jelezhetővel, valamint a két világháború közöttivel - , egyik sem hagyott maga után oly gazdag irodalmi
termést, mint az 1945 és 1990 közötti. És egyikben sem kaptak - talán a Rákóczi-emigráció kivételével - az emigránsokat befogadó országok és városok oly kimunkált és
aprólékos irodalmi megjelenítést, mint a legutóbbiban. A nyugati országokban szüle-

72

tiszatáj

tett magyar irodalmi alkotások tematikai gazdagsága, az elhagyott hazára és embereire
való emlékezés mellett az új környezettel és idegen világokkal való megismerkedés dokumentumai cáfolni látszanak azt a gyakori hazai véleményt, amely szerint az emigráns irodalom fő tárgya a múltba és a hazába való visszavágyódás, lényegében tehát
- mint Páskándi Géza is kifejtette - nosztalgiairodalom. A valóságban a határokon túli
világot legalább olyan mértékben kebelezte be az irodalomba, mint amilyen mértékben
az elszállt idővel foglalkozott.
Jelentékeny mértékben gyarapodott a befogadó országok nyelvén író és publikáló magyarok száma. Egyetlen előző emigrációban sem akadt oly sok magyar, aki
nyelvet váltott volna, vagy a magyar mellett - olykor azt háttérbe szorítva - a németet,
a franciát, az angolt vagy egyéb idegen nyelvet választotta volna kifejezési eszközül.
Elég, ha a Kösztler Artúrból angol íróvá lett Arthur Koestlerre, a Békessy Jánosból és
Szenessy Marióból a németté lett Hans Habéra és Mario Szenessyre, az Arnóthy-Kovách Krisztából, Gáspár Lorándból és Kristóf Ágotából francia nyelvűvé lett Christine
Arnothyra, Loránd Gáspárrá és Ágota Kristófra, vagy a Kishont Ferencből lett ivrit
nyelvű izraeli Ephraim Kishonra gondolunk. És még nem is szóltunk a főleg angol
nyelvterületen tapasztalt esetekről, kivált a fiatalabb nemzedékek tagjainak körében.
Miska János több tanulmányban és cikkben hívta fel a figyelmet a Kanadában angolul
író és publikáló magyarokra.
A korábbi emigrációktól eltérően e századunk második felében többen annyira
kétnyelvűekké váltak, hogy egyforma könnyedséggel írtak és írnak magyarul és valamely nyugati nyelven. A tudósoknál ez nem meglepő, de a költőknél és szépíróknál
nehéz feladat és szép teljesítmény egy idegen nyelv oly mértékű elsajátítása, hogy
szépírói alkotásra képesít. Magyaron kívül franciául írt és ír Bátori Miklós, Ferdinandy
György, Major-Zala Lajos, angolul Mikes György, Tábori Pál, Vizinczey István, svédül és norvégül Thinsz Géza, illetve Sulyok Vince, hollandul Sivirsky Antal, németül
Lénárd Sándor, Mirtse Ágnes, Kocsis Gábor, Vajda István, Sebestyén György, hogy
csak néhányat említsek. Az angolszász nyelvterületen különösen gyakori a két nyelven
író és publikáló magyarok száma.
Míg a hazai magyar írók a múltban főleg Párizsra vetették tekintetüket, a második világháború után Nyugatra került magyarok csak viszonylag mérsékelt érdeklődést
tanúsítottak a francia főváros és a francia kultúra iránt. Legalábbis művekben kevéssé
csapódott le a Párizsban vagy Franciaországban töltött élet. Gara Lászlóról, Megyery
Sáriról, Lehoczky Gergelyről, Ferdinandy Györgyről, Karátson Endréről elmondható
azonban, hogy munkáikban Párizs, a francia városok és tájak jelentős szerepet kaptak,
egy szép és erős hagyomány folytatásának szándékát villantva fel. Ugyanez mondható
a Magyar Műhely szerzőiről, Nagy Pálról és Papp Tiborról, akiknél Franciaország és
Párizs ugyan nem színhelyként és témaként lép előtérbe, hanem olyan sugallatok forrásaként és alkotói módszerek serkentőjeként, amelyek szorosan kapcsolódnak Franciaországhoz és annak modern szellemi áramlataihoz.
Érdekes módon, a nyugati magyar irodalomban Róma és Itália mintha erősebben
és érzékletesebben lenne jelen, mint Párizs és Franciaország. Hadd hivatkozzam Cs.
Szabó László munkásságára. „Római muzsika" című könyve itáliai útiélmények, naplók, esszék gyűjteménye. Az „Irgalom" története Olaszországban játszódik, az odavetődött menekültek létbizonytalansága, kiszolgáltatottsága, nyomora tárul elénk az
örökké kék ég alatt, és egy hatalmas kultúra jelenvalóságával mint háttérrel. A „Pótvizsga" és „Az érme" című elbeszélés színhelye Róma, illetve Firenze, bőven táplálkoz-

1994. szeptember

73

va azokból az élményekből és tapasztalatokból, amelyeket a szerző e két városban szerzett. Cs. Szabó itáliai tárgyú műveiben a korral és a színtérrel szembesít, a tájak lelkét,
szellemét, múltját idézi fel és önmaga helyét keresi ebben a világban. Akárcsak Fenyő
Miksa, aki „Ami kimaradt az Odisseából" című könyvében a régi Rómát kelti életre,
a jelenlegit hozza közvetlen közelbe, utazásairól és élményeiről számol be, életének
Itáliával való találkozásain mereng el. Megyer József Rómát, Nápolyt, Szicíliát és Toszkánát írja le. A piarista szerzetes író jóval többet ad a szokványos útirajzoknál, városképei és tájképei apró irodalmi alkotások, amelyekben a tudás- és ismeretanyag a művészi megformálás igényével társul.
Nem lenne teljes e rövid áttekintés Márai Sándor említése nélkül, akinek hosszú
éveken át először a Nápoly melletti Posillipo, majd a valamivel távolabbi Salerno volt
a lakóhelye. A „San Gennaro vére" című regény története e csodákat termő tájon játszódik le. A Napló eddig megjelent és még publikálatlan részei Nápoly és környéke,
valamint Olaszország más vidékei mai életét tárják elénk. A kötetekké összeálló naplójegyzetek egy Itáliát jól ismerő, éles szemű és kritikájában nem tartózkodó megfigyelőt
mutatnak. Az olasz jelenről alkotott képet gazdagítja Lénárd Sándor is, aki 1938 és
1951 között élt Rómában. Emlékezetében mindent elraktározott, majd papírra vetett,
amit ott töltött tizenhárom éve alatt látott, tapasztalt, megélt. A „Római történetek"
című könyve pompás gyűjteménye itáliai emlékeinek. Horváth Elemérnek a római
évei alatt írt versein is átsüt az örök város napja, megvilágítva élete apró eseményeit,
önnön és mások boldog pillanatait. Kabdebó Tamás az Olaszországban töltött hónapok tapasztalatai anyagából gyúrta „Az istenek" című regénye eseményeit. Ötvenhatos
magyar fiatalok római és olaszországi történetei, a város és az ország lakóinak életszemlélete és életvitele, a mindennapok gondjai és örömei töltik meg a kis könyv lapjait.
Dél-Európánál maradva ismét Cs. Szabó Lászlót kell említeni. Görögország az ő
révén vált nyugati és egyetemes magyar irodalmi témává. A „Halfejű pásztorbot" című
kötetet - jellegében hajónaplót - olvasva, kitárul előttünk az égei-tengeri táj, a görög
múlt, vallás és kultúra, a mitológia világa és a tengermosta szigetpartok, napsütötte
kolostorok, antik oszlopcsarnokok szépséges látványa.
Spanyolországról Megyer József és Rónai Zoltán adott értékes tudósítást és rajzolt színes képet, eligazítva az olvasót az ibér félsziget múltjában és szokásaiban, mai
életében és sorsfordulóiban, városainak és tájainak izgalmas történetében.
Bécs és Ausztria magyar emlékeit Juhász László fedezte fel és tette ismertté. Nyugat-Németország háború utáni megpróbáltatásai és viszontagságai a háttere Wass Albert „Ember az országút szélén" című regényének, amelyben a német földre és a romok eltakarítása után az életet újra elindító nép közé került magyar kitelepülök
nyomorúságos első éveit idézte fel. Svájc Major-Zala Lajos néhány helyi ihletésű versével vonul be a magyar irodalomba. Az „Árva Dzodzet" című - francia ajkú fribourgiaknak és romandiaknak íródott, majd magyarul is megfogalmazott - versciklusban
a költőt befogadó Fribourg előtt tiszteleg, lírai ábrázolását adva a város és környéke
táji szépségeinek, történelmének és népe viselkedésének.
Londont és Angliát főleg Mikes György, Tábori Pál, Kabdebó Tamás, Gömöri
György, Sárközi Mátyás vonta a nyugati magyar olvasó érdeklődése és figyelme körébe,
megismertetve vele a szigetország népeinek szokásait, életvitelét és a doígok szemléletének a miénktől oly eltérő voltát. Mikes György ráadásul az angol humort is közvetítette eddigi és majdani olvasóinak, sőt az angol humor magyarítására is vállalkozott.
Ebben Vajda Albert is jeleskedett, a magyar és az angol humor vegyítésével alkotva

74

tiszatáj

meg szatíráit és vidám történeteit. Kabdebó Tamás érdeme, hogy Írország a magyar
irodalom tárgyai közé került. Az 6 írásaiból - főleg „Írország két arca" című könyvéből - egy kevéssé ismert nép kevéssé ismert története, mondakincse, gazdag irodalma,
szokásai elevenedtek meg, és kerültek közelebb hozzánk Írország társadalmi, gazdasági,
kulturális és politikai problémái is.
Skandinávia elsősorban Thinsz Géza és Sulyok Vince révén vált magyar irodalmi
témává. Thinsz verseiben és prózai szövegeiben a svédek megismertetése és a maga
kétlakisága - az identitás körüli bizonytalanság, a kettős kötöttség, a megosztott vonzalom - érzékeltetésére törekedett, egyúttal mindkét irányban a megértés útjait egyengetve. Ugyanez foglalkoztatja az Oslóban élő Sulyok Vincét is. Tudományos dolgozatai
a magyar és a norvég kultúra kölcsönös tudomásulvételét ösztönzik, verseiben pedig
érzékelhetővé válnak a Norvégiában érvényesülő szellemi és erkölcsi hatások.
Annak tulajdoníthatóan, hogy a második világháborút, majd az 1956-os forradalmat követően oly sok magyar író került Észak-Amerikába, valamint más tengerentúli országokba, nagymértékben megnőtt az ott született és e távoli földrészekkel foglalkozó szépirodalmi alkotások száma.
Ami az Egyesült Államokat illeti, a számos eset és eredmény közül hadd említsek
csak néhányat. Márai Sándor 1952-től 1967-ig New Yorkban, majd 1980-tól 1989-ben
bekövetkezett haláláig a kaliforniai San Diegóban élt. Az Amerikában írott naplójegyzetek, amelyek nagy részét még mindig kéziratban őrzi a kiadó, gazdag adat- és élményanyaggal gyarapítják az irodalmat. Amerikáról is szó van a San Diegóban befejezett
„Judit... és az utóhang" című regényében, amely az Újvilágba jutott férfi és nő sorsán
keresztül az idegen környezettel, a szokatlan viszonyokkal és az asszimilációs kísértéssel való küzdelmet ábrázolja.
Gombos Gyula a „Hillsdale" című irodalmi szociográfiában egy amerikai falu
múltját és jelenét írja le, a „Szabadságalapítók" című könyvben pedig a három és félszáz
év előtti bevándorlók, a plymouthi angol telepesek viszontagságos honfoglalására emlékeztet. Sztáray Zoltán „Hudson parti álom" című elbeszéléskötetének több darabja és
Kaliforniáról készülő könyve Amerikát igyekszik közelebb vinni a magyar olvasóhoz,
és megismertetni őt a sokaknak eléggé idegen világgal. Sári Gál Imre verseiben is Kaliforniát találjuk az előtérben, természeti szépségeivel, nagy városaival, technikai csodáival és sokfelől érkezett modern életformájú lakóival. „Az amerikai Debrecen" és a
„Clevelandi magyar múzeum" című kis példányszámú munkáiban az amerikai emigráns magyarok beilleszkedési problémáival és magyar kultúrájuk, nemzettudatuk alakulásával foglalkozik. Faludy György, Tűz Tamás, Baránszky László, Horváth Elemér, András Sándor, Kemenes Géfin László, Vitéz György és költőtársaik verseiben
a többi között az amerikai létproblémák hatásával, az amerikai és magyar életérzés vegyülésével, az amerikai avantgárdnak a magyar poétikával való szembesülésével találkozunk. Több költeményben felvillannak az Egyesült Államok és Kanada festői tájai,
magas hegyei és enyhe lankái, kanyargó folyói és csillogó tavai, virágos völgyei és rendezett falvai, de ugyanakkor piszkos, kormos nagyvárosai, tágas sugárútjai és sötét sikátorai, mindenféle bőrű és származású emberei. Versek, szövegek, elbeszélések, regények
igazolták az észak-amerikai kontinensnek a magyar irodalomban kimutatható hatását
és jelenlétét.
Fontos szerep jut Amerikának Halász Péter regényeiben, novelláiban, karcolataiban. A „Második Avenue", a „Fogócska", az „Eltévedt utas" történetei vagy kizárólag
- például New York magyar negyedében és a Broadway környékén - az Egyesült Ál-

1994. szeptember

75

lamokban vagy az Egyesült Államokban is játszódnak. A cselekmény gyakran akörül
bonyolódik, hogyan találják meg helyüket a bevándorlók a megváltozott környezetben, hogyan viaskodnak az ismeretlen nyelvvel és szokásokkal, hogyan morzsolódnak
fel a kisebb és nagyobb magyar közösségek. Ifj. Thury Zoltán „Békételenek" című regénye is New Yorkban játszódik. Hőse egy magyar banktisztviselő, aki egy világváros
forgatagában, különféle nemzetiségű bevándorlókból összeálló embertömegben és a
mozgalmas, lüktető mindennapi amerikai életben igyekszik megtalálni a helyét.
A Közép- és Dél-Amerika iránt érdeklődő magyar olvasónak nem kell már
Remenyik Zsigmonddal beérnie, ha az amerikai kontinens déli fele iránt érdeklődik.
A nyugati magyar írók közül többen kínálnak neki olvasnivalót a karibi és latin-amerikai országokról. A Puerto Ricóban élő Ferdinandy György a „Mammuttemető" című
szociográfiai kötetében az Antillákra került két magyar - egy férfi és egy nő - élettörténetén keresztül mutatja be a spanyol-amerikai iétviszonyokat, a bevándorlókra
váró sorsot, életüket elszomorító vagy megszépítő kalandokat. Néhány elbeszélésében
is erre a vidékre és ebbe a környezetbe helyezi a cselekmény színhelyét. Kabdebó Tamás - aki éveket töltött brit Guayanában - „Magyar Odisszeuszok" című könyvében
Közép- és Dél-Amerikába sodródott magyarok történetével érzékelteti a sokfajta népek
által lakott és egymástól eltérő hagyományok, kultúrák által formált országok életét.
Több novellája ís latin-amerikai környezetben játszódik. Kutasi Kovács Lajos nemcsak
ismeretterjesztő könyvekben foglalkozott a brazíliai tájakkal, az Amazonas őserdeivel,
az indiánok sorsával, hanem elbeszéléseiben is Dél-Amerika színes népei, vad és szépséges tájai, gyorsan növekvő városai, az ott élő magyarok küzdelmei, vállalkozásai, sikerei és kudarcai elevenednek meg. Ez a külön magyar világ a háttere a „Szereposztás" című regénynek is, amelyben a dél-amerikai magyar színészek munkáját idézi fel. Lénárd
Sándort is erősen foglalkoztatta Dél-Amerika. 1951-től haláláig, húsz éven át a német
bevándorlók által alapított Blumenau nevű brazil városka környékén lakott, és orvosként, íróként egyaránt gyűjtötte az adatokat, emlékeket a természet szépségeiről és az
emberek életéről. „Völgy a világ végén" című könyve hiteles és művészi igényű beszámoló Brazília őserdeiben, falvaiban és városaiban szerzett élményeiről és átélt eseményekről.
Nyugati magyar írónak köszönhető, hogy Ausztrália nem ismeretlen földrész
többé a magyar irodalomban. Domahidy András érdeme, hogy immár nemcsak földrajzilag, történelmileg és politikailag tartják számon, hanem irodalmilag is. A Perthben
élő író „Árnyak és asszonyok" című regényében és több elbeszélésében az ötödik földrész, különösen Nyugat-Ausztrália, ahol lakik, menekült magyarok letelepedésének, az
új lakóhely és környezet otthonná válásának színhelye, az alkalmazkodás és beilleszkedés lélektanának műhelye, emberi viszonyok és kapcsolatok átalakulásának, régi álmok
új álmokkal való felcserélésének elindítója. Domahidyn kívül még néhány költő és író
munkálkodott e távoli földrész irodalmi megközelítésén és az ott lakó magyarok
sorsának megjelenítésén.
És ha e vázlatos felsoroláshoz és a teljesség igénye nélkül felrajzolt képhez hozzáveszem, hogy a többi között Cs. Szabó László „Hunok Nyugaton" és „Téli utazás"
című könyvecskéje, jordániai és szentföldi útinaplója, Kovács Imre ázsiai és dél-amerikai útirajzai, Gábor Áron négy földrészt átfogó útleírásai, Vajda Albert történetei
a világjárás vidám és nevettető vetületeiről, valamint a nyugati rádióadásokban, főként
a Szabad Európa Rádióban a világ tájairól és népei életéről éveken keresztül elhangzott
irodalmi igényű beszámolók - Domahidy Miklósé Svájcról, Szabó Zoltáné Angliáról,

76

tiszatáj

Vándor Györgyié Ausztriáról, Rónai Zoltáné Spanyolországról, Sztáray Zoltáné Kaliforniáról, Környei Oszkáré Ausztráliáról, Sulyok Vincéé Norvégiáról, T ó t h Ágnesé
Olaszországról - mily jelentős mértékben járultak hozzá Nyugat-Európa és tengerentúli országok múltjának és jelenének irodalmi feldolgozásához, a nyugati magyar
írók iménti munkája minden elismerést megérdemel. Személyes helyzetük ezt megengedte és megkönnyítette, mégis rajtuk múlott, hogy a kínálkozó lehetőségeket irodalmunk javára hogyan használták ki.
E munka eredményei erősítették a világ térképének teljesebb jelenlétét a magyar
irodalomban, sikerrel bizonyították ennek kitekintőképességét, befogadási készségét és
minden irányú nyitottságát, növelték tematikai gazdagságát és a szellemi csereforgalomban való részvételi hajlandóságot, ezzel elmélyítették a világirodalomhoz való tartozás tudatát.

1994. szeptember

77

NÉZŐ
Pétervár ködből és remegésből
K O N S Z T A N T Y I N V A G I N O V VERSEI ELÉ
BAKA ISTVÁN F O R D Í T Á S Á B A N
Konsztantyin Vaginov (1899-1934), e furcsa nevű bohém fiatalember tizenhét
eves korában kezdett verseket írni. Pétervár, a birodalmi főváros és a pétervári kultúra,
amely sajátlagosan orosz európaiságával különbözött elsősorban a moszkvaitól, ekkortájt még teljes pompájában virágzott, noha a közeli tragédia bekövetkeztét már sejtetni
engedték a háborús hétköznapok. Kedvenc költői Baudelaire és E. A. Poe voltak, elmélyülten tanulmányozta az antik kultúrát, példaképe Ovidius, a Metamorfózisok motívumai t ö b b versében felbukkannak. Állandó olvasmánya E. Gibbon könyve, A római
birodalom hanyatlásának és lerombolásának története. Az 1917-es forradalom Vaginov
számára főként az otthon (Pétervár egyik dúsgazdag családjának sarja), a biztonságos,
intim világ széthullását jelenti. Igaz, némiképp kárpótolja ezért az 1920-as évek elejének szokatlanul élénk művészeti élete: számos irodalmi körben és csoportosulásban
vesz részt, megismerkedik Nyikolaj Gumiljowal, aki a fiatal költők egyik legaktívabb
támogatója. 1921-ben jelenik meg verseskötete, Utazás a káoszba címmel. A 20-as évek
közepén barátkozik össze Mihail Bahtyinnal; eljár Bahtyin körébe, érdeklődése az antikvitás és a művészetfilozófiai kérdések iránt egyre mélyül, görögül tanul és megpróbálkozik Longosz Daphnisz és K/oejának fordításával.
Igazi önmagát - legalábbis egy időre - úgy tűnik, az O B E R I U (Reális Művészet
Egyesülés) csoportban találja meg. A különcök iránti felfokozott érdeklődése - a csoport tagjai az orosz abszurd irodalom megalapítói - vezette el az OBERIU-hoz és annak fő alakjához, Danyiil Harmszhoz. 1927-ben belép a csoportba, holott az avantgárd
éppúgy taszította (különösen hagyományellenessége), mint vonzotta (extravaganciája).
1927-től haláláig - tuberkulózisban hal meg - négy regényt írt: a Kecskeéneket, a Munkák és napokat, a Harpagoniádát és a Bambociadát. Az első három regényt magyarul
a Századvég Kiadó jelentette meg 1994 júniusában.
Vaginov versei zömét 1921-1926 között írta. Költészetét így mutatja be az OBER I U deklarációja: „K. Vaginov, akinek a világról alkotott fantazmagóriája ködtől és remegéstől övezve vonul el a szemünk előtt. Ugyanakkor e ködön át érezhető a tárgy közelsége, melegsége, érezhető a tömegek özönlése és a fák ringatózása, a fáké, amelyek
a maguk módján élnek és lélegzenek, s annyiban Vaginov-módra, amennyiben a művész
saját kezével formálta, saját lélegzetével melengette őket." (Kovács Árpád fordítása.)
Az itt közölt négy vers, Baka István kitűnő fordításában, érett költőt mutat. Bár érződik Vaginov művein a szimbolizmus és az akmeizmus iskolája, önálló, egyéni hangja
szétfeszíti az irányzatok szűk kereteit, noha ez a hang nem voluntarista, nincs benne
semmi az avantgárdra jellemző, sokkoló próféciákból, inkább rebbenő, végtelenül finom, halk versbeszéd, senki másra nem hasonlító, öntörvényű megszólalás. Verseiben
Pétervár egyszerre álom és valóság, pillanat és öröklét, nyüzsgő utcák és kongó, lepusztult paloták, emlék és jelenlét. Vaginov verseiben mítoszt alkot. E mítoszt a kultúrát leromboló történelem ellenében a kultúra őrzésének szándéka hívja életre. Magánmitoló-

78

tiszatáj

giájában a forradalom győzelme a régi világ fölött a barbárok római birodalom fölötti és
a kereszténység pogányok fölötti győzelméhez hasonlatos. Habár Vaginov e győzelmet
igazságosnak tartja, a kultúra szempontjából vitathatatlanul tragédiát lát benne, a régi
kultúra pusztulását, annak az új világ általi tökéletes megtagadását. Vaginov látomásában
a kultúra a mitológiai Phoenix-madárca. emlékeztet, amely elégeti magát, majd hamvaiból
új életre kel. Az új reneszánsz színhelye Pétervár lesz, s bekövetkeztéig a művész küldetése a kultúra titokban való őrzésében rejlik. Magánmitológiájának fő szereplője Philosztratosz, aki eredetileg görög szofista bölcselő volt, de Vaginovnál e ténynek nincs különösebb jelentősége. Számára az a fontos, hogy az ő Philosztratosza egy szépséges, végtelenül kifinomult, mandulaszemű ifjú, Psyché, a lélek szerelmese (a Psyché című versben
körvonalazódik ez a gondolat), a kultúra őrzője, a költő alteregója, kinek álmaiban és
látomásaiban a Néva-parti város a béke, a szerelem és a nyugalom szigeteként dereng föl.
„A lét sima tekintetén egy / Elgörbült pillanat rebeg..." - „Kígyóznak verssorok
az asszonyarcú szóból..." Vaginov költészetében minden elvont dolognak van arca,
a létnek éppúgy, mint a szónak. Arctalan azonban a jelen, az úgynevezett „objektív valóság", mindaz, ami kívül esik az álmon, a ködön és a remegésen, a lélek tartományán.
Az egyetlen érvényes valóság, az autentikus lét - a léleké és az emlékeké. Jól illik Vaginov költészétére, amit Oszip Mandelstam a Szó és kultúra című esszéjében a szó és a lélek összefüggéséről ír: „A szó - Psyché. Az eleven szó nem jelöli a tárgyat, hanem szabadon választja mintegy lakóhelyéül az egyik-másik tárgyi jelentést, tárgyiságot, drága
testet. A tárgy körül a szó úgy lebeg, szabadon, mint a lélek a már elhagyott, de el nem
feledett test körül." (Erdődi Gábor fordítása.)
Néhány szót a fordítóról. Baka István fordítói abszolút hallásáról. Bakának, a költőnek a vaginovi világ nem annyira sajátja, mint például Hodaszevicsé vagy Brodszkijé.
Talán kissé túl finom, túl áttetsző, testtelen neki. Ennek ellenére, kiválóan hallja, pontosan és alázattal, hamis hangok nélkül, akár egy „jól temperált zongora" játssza le
a Vaginov-versek „belső képeit". Baka fordításai sohasem „külső" fordítások, intellektusa és hallása azonnal rátapad az idegen versre, mintegy előre kitapintja és meghallja a
„belső kép és hang gipszmintáját" (Mandelstam), amely előhívta a költő versét, s amely
előhívja Bakánál annak fordítását is. Ily módon Baka nemcsak alkotótársa az. idegen
költőnek, hanem az idegen „belső kép" szuverén elsajátítója is. Baka költészetébe végső
soron ez az „idegen belső kép" különféle, bonyolult áttételeken keresztül beépül, annak tudatalatti részévé - sok esetben kulturálisan meghatározó részévé - válik. Úgy gondolom, Baka István szerepverseinek kulcsa valahol itt keresendő. Kedves költőjének,
Mandelstamnak vallomása talán neki sincs ellenére.
A birtokomban istenadta kincsek:
idegen költők látomásai;
sivár hazánkat, szürke őseinket
magunkénak szégyelljük vallani.
Kalandos olykor egy-egy gyöngyszem útja;
fiúk helyett az unokákra száll,
s a dalnok mások versét költi újra,
és azt sajátjaként dalolja már.
(Papp Gábor Zsigmond és Tóth Krisztina fordítása)

1994. szeptember

KONSZTANTYIN

79

VAGINOV
*

*

*

Kígyóznak verssorok az asszonyarcu szóból,
Akár óbégató boszorkány-forgatag
De pirkadattal, éj-mirtusszal koszorúzva,
Őrizd fenségesen nyugalmadat tovább!
Sötéten pendülő gitárhúrokra, lassan,
Gyűjtsd, szoktasd össze mind szavaidat, dalolj,
De tőlük el ne vedd, hogy lásson és tapintson,
S kordában tartva bár, szárnyaljon mindenik!
S keringek én, a szó-örvényben fulladozva,
Ütemre táncolok, vad meredély felett.
Alant a pirkadat fényében házak állnak,
Es éjsötét üveg imádott asszonyom.
1924. április

Psyché
Lagzi után a város csöndbe dermed,
Philosztratosz csókolja kedvesét.
Menyasszonya mögött virágok lengnek,
Virrad a vőlegény fölött az ég.
S azt álmodják, hogy végre partot ért a
Tutajuk, háborún, viharon át,
S egy békés házban rájuk vár a Néva
Vad partjain a boldog nászi ágy.
1924. január

Anacharzisz
Csodás zengésű, lágy szavak ma
Megint elandalítanak.
Szendergés lett csupán a létezésem Belőlem más nem is maradt,
így gyűjtöget talán az őrült
Kavicsokat, cserepeket,

tiszatáj

80
És füleli a rég elillant
Érzések visszhangját, melyek
Belőlük zengenek.
S minden kövecske felidézi
Számára - hol kunyhók neszét,
Hol dózsék kongó palotáit,
Első szerelmét is talán
A lármás pétervári utcán,
Mikor csend támadt hirtelen, s ő
Barátnőjével márki tudja
Hányadszor ment végig az úton,
Homályos félelem, gyermekkora,
Hajnal s a hold zaklatta fel.
S új illat száll az éjszakában,
Borostyánfüst a Krím felett,
Szökőkút lüktet, tüzes zene árad,
S hancúrozik előtte pajkos Néreisz-sereg.
1924. október

* >6 *
A lét sima tekintetén egy
Elgörbült pillanat rebeg.
Sivatagi utakra térek,
Hol bánatok kísértenek
A sikló sátrak fényben úsznak,
Es virradattól alkonyig
A bú a párom, s véle újra
Új frigyre lépek hajnalig.
Mintha a bánat birtokolna,
Int - s én elébe térdelek,
Egyetlen csókért odadobva
Az elsőszülöttségemet.
1924. szeptember

BAKA ISTVÁN fordításai

1994. szeptember

81
K R I T I K A

Fűzi László: Az irodalom helyzettudata*
Fűzi László új kötetének címadó tanulmányában a magyar irodalom helyzettudatát járja körül, ahogyan az a nyolcvanas évek végén s a megelőző évtizedekben jelentkezett. Azaz, azt vizsgálja, hogy „mit mondanak a kialakult helyzetről az írók, hogyan
működik a megváltozott helyzetben - mennyi új, állandósult szókapcsolat! - az irodalom intézményrendszere". 1988 januárjától 1990 márciusáig írta a címadó dolgozatot,
s ez a pár esztendő a maga váratlan változásaival és makacs tehetetlenségeivel szükségképpen és folyamatosan irányította és alakította az írást. Nehéz munka lehetett; de olvasmánynak se mindig könnyű. S tán nem is csak a felhalmozott nevek, művek, adatok, valamint a gazdasági, társadalmi és politikai vonatkozások racionális rendben és
mintaszerű objektivitással előadott, ám szükségképpen szinte áttekinthetetlenné sűrűsödő sokasága miatt. Még nehezebb olvasni az írást az általa ébresztett emlékek és érzelmek miatt. Hiszen fatuskó (vagy pártpolitikus legyen) az, aki ezeket az éveket nem
remények és kétségbeesések hullámzásában élte át, szinte permanens megrendültségben. Jobb lenne már megnyugodni és felejteni a sok „helyzetet", a „tudat"-ról nem is
beszélve. De Fűzi László nem enged felejteni. Mindjárt kezdeni is a „válság"-gal kezdi,
melynek a könyvhöz nekilátáskor még a létezését is tagadta a hivatalos egypárti
„közvélemény". Persze, mire a pontot rátette az irodalomfelsorolásra, 1990 tavaszán,
már mindenki magától érthető tényként beszélt a mindent elöntő univerzális válságról,
a hivatalosak is, sőt tán ők óbégattak leghangosabban. Egyedül Domokos Mátyás
mondta a magáét, hogy márpedig a jó irodalom, „az igazi irodalom ma sincs - soha sincsen - válságban. Másmilyen válság van, s annak a hisztériája szeretné rávetíteni az
»értékválság« jeleit az irodalomra, hogy ne kelljen a saját válságával szembenéznie,
aminek a következményeit az irodalommal is nyögeti napjainkban, mert a művek
egyebek közt erről a mélyülő válságról is hiteles jeleket rajzolnak a falra." Ezeket a
jeleket rakja sorba és próbálja értelmezni Fűzi László a címadó tanulmányban és a mögötte sorjázó hosszabb-rövidebb írásokban, noteszlapokon, recenziókban. Nem tetszeleg azonban afféle politológusi pózban, hogy az értelmezett jelekkel valahogy megérteti (vagy pláne megérti) a válságot, hiszen - idézi azonosuló egyetértéssel Cs. Gyímesi
Évát - „...az irodalom intézménye mint szociológiai tény, és a mű mint esztétikai tény
más-más értékrendszer függvényében értelmezendő". Épp ezért mondhatja Domokos
Mátyás, hogy az igazi irodalom sosincs válságban. Ez azonban nem azt jelenti, hogy az
irodalom ne mondhatna el valami nagyon fontosat a válságban kavargó korról és a társadalomról, „hiszen - idézi Fűzi megint Cs. Gyímesi Évát - minden nép irodalma
a nemzedékről nemzedékre hagyományozott és a változó történelmi létben megőrzött
nyelvi-etnikai önazonosság tudatának foglalata, akarva-akaratlanul mindig válasz
azokra az emberi helyzetekre, melyeket egy nép, egy nemzet a maga történelme során
megél. Ebből a szempontból a tudományoknál és egyéb tudatformáknál sokkal közvetlenebb, rugalmasabb jelzőrendszere a társadalomnak." Látnivalóan a „helyzettudat"
* Könyvbemutató 1994. VI. 6-án Kecskeméten.

82

tiszatáj

gyökereihez érkeztünk. A helyzettudat: a történelem során megélt emberi helyzetekre
adott válaszok tudatosítása. Vagy ahogyan Benkő Samu írta A helyzettudat változásaiban: „A történelem sorshelyzeteket hoz létre, s ezekben a tudatosság különböző
szintjén magatartásformákat alakít ki az ember. A tehetség, a tudás és a meggyőződéssé
kristályosodott erkölcsi normák egyénenként ugyan váltakozó erőtérben szabják meg
az életpályák irányát, s a véletlen is elég gyakran belejátszik azok alakulásába, de - ha
tetszik, ha nem - a megörökölt történelmi helyzet határolja körül a cselekvés lehetőségeit. Nem úgy, hogy az egyén szükségszerűen megbékél, illetőleg megelégszik azzal,
ami születéskor körülveszi, hanem úgy, hogy számol vele. Az értelmiségi tudatnak különösképpen az a rendelt hivatása, hogy az objektív szituáció megváltoztatására vállalkozik."
Éppen ezt a vállalkozást tárgyalja Fűzi László, nagyjából évtizedekre beosztva.
Tudja persze jól, hogy ez az évtized-karakterológia se időben nem nagyon "pontos, se
tárgyában és eseményekben nem kellően körültekintő: mégis valahogy rendezhetővé
teszi az irodalom bonyolult életfolyamatait, a folyamatok és művek társadalommal
való kapcsolatait. Tömören és találóan vázolja Fűzi a hatvanas évek kvázi-felvilágosult
abszolutizmusát, a hetvenes évek önelégült „reformapályos" pangásos diktatúráját, a
nyolcvanas évek holmi kvázi-piacgazdasággal kacérkodó, ám végeredményben csak „az
erősebb kutya mindig impotens" típusú lagymatag önkényuralmát, hogy aztán megmutassa, hogy bár mindez és annyi egyéb óhatatlanul keretéül szolgált az írók életének, az írásaikat - már azokét, akik e nevet megérdemelték - se meg nem határozták,
se el nem torzították (nagyon). Reformok és önkény látszólag ellentétes, ám valójában
egymást kiegészítő és tán végső soron egymást segítő bukdácsolásában, az egész elhúzódó, permanens, s végül - a külső nyomás enyhültével, majd váratlan megszűntével
- látványosan kirobbanó válságok közepette a magyar irodalom - mármint az a Domokos Mátyás-féle „igazi" - meg tudta őrizni hagyományait, színvonalát, érintetlenségét, nyelvi kompetenciáját, s az írók - ki-ki a maga tehetségének, hajlamainak és lehetőségeinek megfelelően - régi jó szokásuk, sőt tisztjük szerint általában kevéssé hatásos
és sohasem látványos, ám valamiképpen mégis éltető ellenszerként hatottak a pártdiktatúra minden fázisában; okosan és célszerűen - bár persze nem feltétlenül tudatosan - alkalmazkodva az „évtized-karakterológia" által jellemzett lehetőségekhez és körülményekhez. Fűzi pontosan regisztrálja a hosszú küzdelem jelenségeit; a betiltásoktól
és egyéb adminisztratív intézkedésektől az olyan „kedélyes" seggnyalatásokig, mint
Aczél elvtárs cigarettájának a meggyújtása; legfeljebb azt hiányolhatnánk, hogy a híres
jelenetet Kulin Ferenc, nem pedig Temesi Ferenc nagyságrendekkel művészibb (és elzongorázhatatlanul emberibb) hangszerelésében idézte, de hát akkor ez utóbbit még
nemigen ismerhette, hisz csak a minap olvasta fel a nagy regényíró, legelébb tán épp itt
a Forrás cigarettafüsttől gomolygó pici szerkesztőségében. Félelmetes jelenet, egymagában köteteknél többet elárul a magyar „ancien régime" mentalitásából, amit ma négy év merőben más ideológiai alapokon nyugvó, de lényegében ugyanolyan bornírt
és impotens országlása után - hajlandó lenne nem egyszerűen „békévé oldani" - ami
nagyon is rendjén való - , hanem megszépíteni az „emlékezés".
De ha az irodalom a maga kisebb s nagyobb alkotásaival nem is merült el sem
a hosszú diktatúra mocsaraiban, sem az általános válságban, az írók közérzete azért
- Fűzi László ismételten reámutat - cseppet sem volt rózsás. Csupán a hatvanas évek
második felében kapaszkodhatott tán meg, s növekedhetett valamiféle remény: „az
ötvenes évek elfojtottsága alól feltörő energia találkozott ekkor az új szocializmust

1994. szeptember

83

megteremteni kívánó hittel." Ennek a hitnek azonban 68 nemcsak tetőpontja, hanem
egyben veresége is volt. A hetvenes évek Magyarországát Fűzi - Csoóri Sándor esszéje
nyomán - már súlyosan „beteg lelkű ország"-ként mutatja be, még ha tán az Illyés
„szélárnyék" metaforájában összefoglalt „derűsebb ellenpontok"-kal (életszínvonal,
szabadabb mozgás) enyhítetten is. „68 a hitet, a változásokban való bizonyosságot hirdette - a hetvenes években az illúziók semmivé lettek. A hatvanas években a társadalom megváltoztatása volt a tét, a hetvenes években az egyén figyelme önmagára irányult. 68 ifjúsági mozgalomként jelentkezett, a hetvenes években a család eszméje - az
egyén identitásának őrzőjeként - ismét megerősödött. S így van ez a nagyobb közösségekkel is: »A hetvenes években a nemzet megint egyike ama ideologikus és illuzórikus
közösségi képeknek - idézi Szilágyi Ákost - , amelyekkel az értékválság szakadékát letakarják.« A sajátosság megőrzésének szándékával megkezdődött az etnikai reneszánsz
folyamata... Végül még egy összevetés a hatvanas évekkel: Míg akkor az egyén úgy
érezhette, hogy maga is részese a történéseknek és a történelemnek, addig a hetvenes
években tapasztalnia kellett kisemmizettségét... A folyamatokká összeálló eseménysorok vele történtek meg, de nem általa... A rejtett történéseké lett a főszerep." Ámde
- Fűzi ismételten hangsúlyozza - „az elvont irodalom nem létezik, csak alkotók és művek
vannak"; így hát az egyéni rejtett történéseknek a felfejtésével sorra születtek közösségi
- társadalmi szempontból is, sőt tán épp így - korjelző és sorsértelmező regények; Fűzi
sorolja is őket híven az Anyám könnyű álmot ígértől és a Kompország katonáitól az Egy
családregény végéig, a Termelési-regényig és A halál kilovagol...-ig, s irodalomtörténészi
tisztéhez illően körvonalazza ebben a gazdag irodalomban elkülöníthető főbb irányzatokat? vonulatokat? A beosztásai („a valamikori népi mozgalomhoz tartozó írók"
nyomán tájékozódók történelmi és nemzeti érdeklődése, az irodalmi folklorizmus újraéledése, „a hetvenes évek új' irodaimisága") találóak és szakszerűek; mégis a nem szakembert inkább az nyűgözi le, hogy ebben az oly különböző indíttatású írókból verbuválódó gazdag irodalomban milyen testvéri közelségben élnek a művek, legalábbis
a csúcsokon, s elfértek egymás közelében alkotóik is. A különbségeket, úgy látszik, inkább csak a jócskán szaporodó epigonok - róluk is van pár keresetlen szava Füzinek igyekeztek a maguk javára kihasználni. Vagy megteremteni? A hetvenes évek Magyarországa lehetett tán csakugyan valamiféle „beteg lelkű ország" (jelen recenzens nem
hiszi, hogy az volt), ám írói általában egészségesebb lelkűek voltak a maiaknál, mégha
amúgy tán olykor kevésbé „normálisak". Mindenesetre irányoktól függetlenül érvényes az évtized egész magyar irodalmára, a határokon túliakat is beleértve, Fűzi megállapítása: „a hatvanas évek irodalma társadalomszociológiai, a hetvenes évek prózája
pedig társadalomlélektani megfigyeléseket, észleléseket rögzített..." Úgyannyira, hogy
ez gyakran még a „Magyarország felfedezése" köteteire is áll.
A nyolcvanas évek irodalmának ismertetése óhatatlanul átfolyik a mába, aminthogy átfolyik a maga „legalábbis kátarcúságával" maga az évtized is. „Változásra 198889-ben került sor, ám ekkor sem egyszerű modellváltás történt, hanem a réginek és újnak a találkozása, tartós együttélése." Ebben a tartós együttélésre ítélt és berendezkedő
változásban azonban lényegesen megváltozott az irodalom szerepe és helyzete. A nyolcvanas években az irodalom a maga autochton és bizonyos mértékig autonóm intézményrendszerén keresztül (folyóiratok, határokon túli és nyugati magyar irodalom bevonása, írószövetség) és a megerősödő ellenzéki mozgalmakkal szövetségben valóságos
szabadságharcot vívott: „»A nyolcvanas évek valójában az irodalom szabadságharcának... hosszúra nyúlt korszaka volt« - olvashatjuk Pomogáts Béla egyik összefoglaló

84

tiszatáj

jellegű tanulmányában." A nyolcvankilences, illetve kilencvenes változás következtében azonban „a különböző társadalmi mozgalmak, érdekképviseletek, politikai csoportosulások nyíltan megmutathatták magukat, ezzel pedig formailag megszűnt az irodalom politikai szerepvállalásának szükségessége".
Azt, hogy a szükségessége megszűnt-e csakugyan, nem tudom; a szerepvállalása
azonban kétségkívül megszűnt vagy legalábbis teljességgel hatástalanná vált. Noteszlapjai egyikén-másikán erre különben később maga Fűzi is vissza-visszatér; áttételesen pedig - meglehet - épp erről szól gyönyörűszép helyzetértelmező esszéje, az Irodalmunk
kulcsszavai. Hisz hogyan hagyhatná szótlanul az irodalom - mármint az a válságtól
mentes, amiről Domokos Mátyás szólt -, ha a politika - mindegy, milyen magasztos
ideológia vagy fennkölt eszme alapján - megfosztja az embert otthonától, szülőföldjétől, szellemi vagy fizikai hazájától? S ugyanígy attól a jogától, hogy idegenben lehessen
szívesen látott vendég? Mi lesz velünk, ha - igencsak legmélyebb „helyzettudatú"
írónk, Gulyás János könyvcímével szólva - Bizonytalan vendégként kényszerülünk
tengeni-lengeni saját hazánkban? Esterházy Péter és Németh István, azaz két erősen
különböző „helyzetű" író döbbenetesen rímelő „tudatának" az idézésével Fűzi pontosan láttatja, hogy mi: aki a szellemi vagy fizikai Szülőföldtől fosztja meg az embert, a
Világot veszi el tőle. „»Mert képtelen lennék (idézi Fűzi a vajdasági Németh Istvánt)
idegenként - turistaként! - még egyszer fölkeresni, bebarangolni, behajózni azt, ami
valaha az enyém volt. Mert csakugyan volt. Tengerünk. És szülőföldünk is volt.« Igen,
a Szülőföld, az örökölt vagy teremtett otthon elvesztése a Tenger elvesztését is jelenti..." De hát mit tehet és tehet-e egyáltalában valamit ez ellen az irodalom? S nem
kötelessége vajon a hatás legkisebb reménye nélkül is tennie? Efféle kérdésekkel viaskodnak végül is a Napló és a Noteszlapok'följegyzései az irodalom mai helyzettudatát
regisztrálva. A megnövekedett „szabadság-fok"-kal szembeállítja az ijesztően megugró
„szegénység-fok" reánk nehezedését, s a közép-európai változások mindentudó gurujául kikiáltott Timothy Garton Ash harsány forradalmi optimizmusával tiszteletteljesen, de egyre határozottabban szembesíti mindennapi tapasztalatainkat. „Hányszor
mondottuk: a gazdasági és a politikai rendszerváltás nálunk egyszerre történik meg.
Ebből következően a gazdasági csőd veszélyeztetheti a demokratizálódást is: ha tényleg
létezik a szegénység-fok, akkor a további elszegényedést már nehéz lesz elviselni. De
hova lehet akkor »kitörni«? És a szabadság-fok létezik-e vajon?... Vagy még mindig
csak a régi rendszer lebontása a fontos? A szabadság-fok és a szegénység-fok mellett
mikorra alakul ki a belátás-fok, egyszerűen csak annak a tudomásulvétele, hogy kár lebontani azt, amit később majd fel kell építeni." Két fontos író 1989. március 15-ét értékelő sorait idézi hosszan, s nyomukban eltöprenghetünk a régi buta szemináriumi
kérdésen: a lét határozza meg a tudatot, vagy a tudat a létet? Hiába, minduntalanul belebotiunk a múltba. „A múlt, még mindig a múlt..." sóhajt fel Fűzi a Rejtőzködő legendáriumot olvasva.
„Európának abban a térségében és az időnek abban a szakaszában, amelyben
a helyzettudat változásait vizsgáljuk, a társadalom létezési formáit sokkalta inkább az
elmerevedettség jellemezte, semmint az ígéretesen dinamikus mozgások. A változások
mindenekelőtt világbirodalmak mérkőzéseinek az eredményétől függtek, s egy-egy
nemzedék már szerencsésnek érezhette magát, ha otthonát nem kellett üszkös romokból újraépítenie... A helyzettudat változásainak lényegére jellemző sajátossága vizsgált
korszakunkban a demokrácia hiányának egyre konkrétabb érzékelése, következésképpen kivívása szükségességének fokozatos felismerése, és az érte vívott küzdelem vállalá-

1994. szeptember

85

sa. A szakadatlanul alternatívák elé kerülő értelmiségi maga is felszabadulása lehetőségeit keresi, amikor..." írhatta volna éppenséggel Fűzi is, akár a Rejtőzködő legendáriummal kapcsolatban. De nem ő írta. Benkő Samu írta, Szenczi Molnár Albert koráról.
De vajon leírhatjuk-e még ma is ugyanilyen változatlan érvénnyel a folytatást: „A legfontosabb talán az, hogy ez az értelmiség századokkal ezelőtt megtanulta, hogy önmagát egyetemesen elfogadott mércével mérje: egyéni célt, közösségi feladatvállalást, az
alkotásban elért eredményt aszerint értékelt, hogy mit mutatott az európai szellemi
élet hőforrásainak fokmérője." Tegnap még leírhattuk, tanú rá Fűzi László szép, komoly könyve; tanú töprengéseivel és állásfoglalásaival, Ilia Mihály hű tanítványaként
mindig a magyar irodalom egészét tekintő szemléletével, együttérző recenzióival
(ahogyan például Buda Ferenc verseit bemutatja, az azonosulás örömével), találó és az
elemzést értelmező-bővítő idézeteivel. Fűzi - iliai vonás ez is - sokat, ízléssel és
éleslátóan idéz; mindig saját szövegét és érvelését építve tovább az átvett - és átélt! - sorokkal; ahogyan például Nemes Nagy Ágnes szavait idézi 1988-ból: „A politikai állásfoglalás állampolgári jog, s ha a körülmények átlépnek egy bizonyos fokot, amelyet én
erkölcsi foknak neveznék, akkor kötelesség. A magyar irodalom évszázadról évszázadra általában élt is ezzel a jogával, teljesítette ebbeli kötelességét... Ebben a szinte állandóan fenyegetett társadalomban kell tehát szerepet vállalnunk, alaposan ismerve annak
veszélyeit éppen az irodalomra nézve. Elvégre tudjuk jól, a politikai szerep fölébe kerekedhetik az írói szerepnek. Meghomályosíthatja az értékrendet, és így az írói minőség helyébe nemegyszer a politikai milyenség lép." (Jelenkor Kiadó, 1994.)
'^fz&'/rÁ Száázdv

„...a körülmények hatalmát elszenvedő
és mégis értelmes emberi élet"
CSEKE PÉTER: HAZATÉRŐ SZAVAK
Cseke Péter nem ír drámát, sem regényt, sem verset. Drámák, regények, versek
forrásvidéke az, ahol jár, amit feltár. Azt a háttérbirodalmat hozza felszínre, ahonnan a
művészi kifejezésvilágok kiemelkednek. Azt a mély világot, amelynek televényéből
művek, életművek táplálkoznak. Azt a közeget, amelyből megcsodált elbeszélői fordulatok, drámák váratlan kibontakozása ered; ahonnan a hősök különös döntései, jellemei, fabulák hajlékonysága, költészet-érzelmeinek mélysége, hitele - s valamennyiük
nyelvi ízessége fakad. Cseke Péter immár több évtizede (ma a nagy múltú kolozsvári
folyóirat: a Korunk szerkesztőjeként) szemmel tartja, figyelemmel kíséri a köznapi, vidéki erdélyi életet. Megjelent hat kötete tanúskodhat munkája eredményeiről."' Most
" Víznyugattól vízkeletig. (Riportok.) Kriterion, 1976.; Látóhegyi töprengések. Kriterion,
1979.; Hazatérő szavak. Kriterion, 1985.; Erdélyi Fiatalok. (Dokumentumok, viták.) Kriterion,
1986.; Nem lehet. Héttorony K., 1989.; Könyv és kenyér. Dácia, 1991.

86

tiszatáj

a Hazatérő szavak mindezek folytatását, de szintézisét is jelenti. Visszapillantás és öszszegezés. Egy-egy régibb riportalanya visszatér, őmaga visszanéz: mi lett, mi történt évtized(ek)kel korábbi embereivel, vállalkozásaikkal, történeteikkel?
E kötet visszapillantószöge a „korforduló", három ciklusának harmadikja közvetlenül erről ad képet. Elő tanúi lehetünk a Ceau§escu-rendszer bukása megélésének az
aktív értelmiségi, újságíró szemszögéből. De nemcsak az itt megörökített, eleven, „felszabadult rádiózás", megújult egyházak tevékenysége, a riasztó bányászmozgalmak,
s az újsütetű sajtónyilvánosság ténye, szenzációja, buktatói kerülnek közel írásaiban,
hanem mindez szerves egységbe fonódik a megelőző évtizedek folyamatos küszködéseivel, eléggé fel nem becsülhető emberi eredményeivel.
Szemléje - mint második kötetének címe vallotta: „látóhegyi". Kezdettől a látottak távlatait, az észrevételek eredetét, funkcióit kutatja. Úgy válogatta és válogatja
riportjai színhelyeit, alanyait, tematikáit, hogy azokból következetes álláspontja, megfigyelési szemszöge révén folyamatos töprengéssé formálódnak a tapasztalatok és a nyomukban felmerülő gondolatok.
Választott színhelyei az évek, évtizedek óta bejárt erdélyi vidékek, kicsi falvak:
az Arad megyei Zerind, Szilágynagyfalu, Csíkbánkfalva, a moldovai Tru§e§ti, Albejti,
Homoródszentmárton, Kibéd, Nagygalambfalva s hasonlók. Kiválasztott szereplői
olyanok, mint Ráduly János mestere, Osz János, kibédi tanító, aki méhesét ajánlja fel,
hogy a nagyobb diákok gyakorolhassanak: nemesített gyümölcsfákat ültet, amelyekről
oltógallyakat vághatnak a környékbeliek, népies estélyeket rendez, s ott feledésbe merülő farsangi szokásokat elevenítenek fel; az iskolai könyvtárat megnyitja a falu előtt,
míg nincs más; látogatja a fonókat, kukoricafosztókat, s ott meséket gyűjt; s mindeközben neveli, segíti tehetséges tanítványait. Vagy olyanok, mint a kuláknak minősített
Izsák Domokos, aki ötvenes évekbeli sorsából népi regényt formál; avagy a makfalviak, akik irodalmi színpadot szerveznek. Máskor a Moldvába került magyar orvosokat
beszélteti, vagy Ráduly Jánost, a kibédi neves népballadagyűjtőt. Megszólaltatja a csombordi híres gazdaság kiválóságait; Erdély legjobb borászát: Csávossy Györgyöt, a kertkultúra mesterét: Veress Istvánt. Figyelemmel kíséri nagy tehetségű biológusok életútkeresését. De nem kevésbé fontos szereplője Majláth Józsefné Ötvös Sári néni, a híres
balladaéneklő vagy Fülöp Imre volt szolgalegény, aki a „nagy szótehetségű emberek"
egyikeként őrzi és idézi meg a közelmúltat. Nevesek és névtelenek - Cseke Péter munkálkodásának talán egyik középpontja ez: miként valósulhat meg kicsinyek, eldugottak
és nagyok, kiemelkedő tehetségek együttműködése?
Egy kiemelt példasora mond talán minderről legtöbbet. Homoródszentmártonban a községi polgármester: Nagy Attila érdekes történelmi tanulmányra bukkan
A Hét című lapban. Arról a székely felkelésről olvas, amelyet 1521-ben Városfalva határában vertek le. Erről a polgármesternek nemcsak az jut eszébe, hogy meg kell hívni
a kutatókat, beszéljenek a városfalviaknak vidékük történelméről, hanem az is, hogy
szorgalmazzák az ásatások megkezdését a históriai tények további kiderítése érdekében, s nyújtsanak segítséget ehhez. Felmerül az a gondolat is: állítsanak emlékművet
a XVI. századi csatatérre. Következő lépés, javaslat, hogy szobrászként Tirnován Videt
kérjék fel. Mindez lehetne, megmaradhatna a helyismeret, a történelmi emlékek kultuszának szintjén. S persze, ez sem lenne hiábavaló. De itt többről van szó. A jelzett
mozzanatok egy tágabb körbe kapcsolódnak. Az említett meghívások illeszkednek
azokhoz a találkozókhoz, amelyek ilyen és hasonló törekvések táptalajává lettek a Homoród vidékén. 1979-től minden évben „művelődési hetek"-et tartanak a tizenkét apró

1994. szeptember

87

települést magába foglaló községben, mint ahogy a Homoródmenti Művészeti Tábor is
visszatérő eseménnyé vált. A tábor tagjai már közös kiállítással is jelentkeztek Kolozsváron, a Kántor Lajos kezdeményezte, immár rangos Korunk Galériában.
Akár a művelődési hetek, úgy a meghívássorozatok is alkalmát jelentik annak,
hogy a vidék helyi gondjait szóvá tegyék, a megoldások gyakorlati lehetőségeit latolgassák, az adott és az előhívható társadalmi, gazdasági lehetőségeket, kezdeményezéseket
megerősítsék. A cél: felpezsdíteni a falvak, a tájék gazdasági, szellemi életét, munkaalkalmakat teremteni, vonzóbbá tenni a mindennapi életet. Együttesen, az elvándorlással
szemben az itthoni boldogulás, sőt a hazatelepedés érveit, élményeit építeni, növelni.
E jegyben és ezt igazolva például a bágyi Várhegyen 1981-ben várfesztivált rendeztek, ezren felül volt a résztvevő, hazatértek erre az alkalomra az innen elvándoroltak. De - jól látja és hangsúlyozza a modern krónikás Cseke Péter - ennek előzménye
ugyancsak Nagy Attila polgármester olvasmányélménye és érdeklődésének találkozása
a szaktudomány kutatásaival. A Korunk Évkönyvét lapozva Péter Vass Ferenc tanulmányára bukkant Nagy Attila. Itt figyelt fel az erdélyi parasztvárakra, amelyek a török
és tatár betörések idején a lakosság ezreit mentették meg a XVII. században. Ilyen volt,
így épült - hat falu összefogásával - a bágyi vár is. Az újrafelfedezés mögött tudós elődök feljegyzései sorakoznak: Jánosfalvi Sándor Istváné, Orbán Balázsé, Bözödi Györgyé. De ott rejlik a népi megőrzés más formában is: szokásként. Minden pünkösdkor
felmennek a falubeliek a várhegyre, ott az öregek elbeszélik a fiataloknak az ősök, a vár
igaz történeteit, s ahogy annak idején a XVII. századi várba menekülők védték magukat azzal, hogy szalmával körültekert égő kerekeket gurítottak le a hegyoldalon az ellenség felé, úgy ennek emlékére ők is égő kerekeket engednek lefelé. Ezt a szokást
a Bach-korszakban tiltották be, s jó évszázaddal később, 1981-ben elevenítették újra fel,
a bágyi várfesztivál alkalmával. Az égő kerekek itt így nem egyszerű látványosságot,
hanem sokértelmű jelképet idéznek.
Igen jellemzőnek vélem, hogy Bágy méltó vezetőjének erről a vártnál szépszámúbb
részvételről az jut eszébe, hogy ennyi embernek már érdemes lesz szabadtéri színpadon
bemutatni a híres helyi táncot, a bágyi dobbantóst. S akkor már persze máshonnan
idelátogató együttesek táncaival is érdemes fellépni. Amint elkészül a színpad, a következő gondolat az, hogy ültessenek fákat a kopár hegyoldalba, legyen árnyék az összesereglettek számára; s ha szél fúj, legyen, mi felfogja.
Kiragadott példa ez csupán. Amiért felidéztem: az a mozzanatok összekapcsolódása, úgy, ahogy azokat Cseke Péter összegyűjti. S ez a láncolattá alakulás az, ami úgy vélem - lét- és lélekfenntartó erejű. Ebben a körben a művelődés, a tudományos
kutatás mintegy életté válik; a köznapi tapasztalat, a sokszor írásos szint előtti emlékezet pedig próbája, megerősítése, visszaigazolása lehet az írott források búvárai számára.
A játékos, ünnepi újrajátszás élményszerű felidézésével lehetővé teszi, hogy az ősi tudást biztatásként élhesse meg a fogékony résztvevő.
Cseke Péter a kiváló történészt, Imreh Istvánt is megszólaltatja, miután egy homoródmenti találkozón Bethlen Gáborról tartott előadást. „Nagyon jó volt érezni, [...]
hogy leginkább az építkező fejedelmet szerették meg Homoródmentén." - vallja Imreh
István. Úgy látta, hogy mintegy rábólintottak a szentmártoniak és szomszédaik mindarra, amit a nagy fejedelem építkezéssürgetéseiről, jobbágygyermekek iskoláztatásáról,
fogarasi kincstáribirtok-istálló készíttetéséről felsorakoztatott. Erdélyország „jó gazdáját" fedezte fel a hallgatóság a nagy fejedelemben az előadás nyomán. S „talán így válhatott szoborból emberré, rokonná, mienkké; pajzsunkká is kissé, amikor életet, hitet,

88

tiszatáj

nemzetiséget, falut rombolt, pusztított szemünk láttára az önkény" - így tűnődik a történész, aki maga is a „cselekvés örömét" élte át a homoródmenti találkozón, amint
találkozott a szavaira szomjas közönséggel.
Önkényesen kiemelt részletekre hivatkozom csupán, s önkényes az is, hogy itt
szándékosan az események láncolatának csak egyik, „idilli" vonulatára vetettem fényt.
Cseke Péternél megtaláljuk a másik oldal megvilágítását is. El azzal a lehetőséggel, hogy
1989 után már megmondható és megírható az a mozzanatsor is, ami a nyilvánosság elé
tárt kulisszák mögött ment végbe. Nagy Attila eltávolítása, a várfesztivál után hamis
vádak, feljelentések, már előzőleg értelmiségi társak - lelkészek - visszahúzódása, a nép
részéről is gyanakvás, bizalmatlanság. Átvezet mindez már a korforduló utáni, mai
helyzethez. Ánnak feltárásához, hogy milyen kusza, tisztázatlan kép alakult ki és maradt fenn az egyes emberek, elöljárók kényszerű szerepei révén emberi hitelességük
megítéléséről. A hősök: riportalanyok új, váratlan sorsfordulatainak, döntési szituációinak lehetünk újabb tanúi.
Az író-újságíró magát a nyers anyagot: drámai események köznapi okhálózatát
keresi meg. S miközben kevéssé ismert színhelyeket, embereket hoz közel, általuk
fontos titkokat tesz közkinccsé: magatartások, életvitelek, sorsvállalások, a „körülmények hatalmát elszenvedő és mégis értelmes emberi élet" titkait. Ebben az életfelfogásban kiemelt jelentősége van az elődökhöz, ősökhöz, apákhoz fűző eleven kapcsolatnak, nemzedékek szövetségének. Már „fiatalkorban gondolni az öregek bölcsességére",
ahogy ezt a homoródmenti hetvenévesek találkozója alkalmával feljegyzi. Vagy - ennek másik oldalát felmutatva, Kányádi Miklós bácsitól tanulja el: „Akit már gyermekkorában úgy nevelnek, hogy a nehézségektől megkímélik, az olyan aligha boldogul az
életben."
Úgy érzi és jellemzi találóan: „paradoxonok feszítik szét - némelyek szerint: ezek
tartják össze - a létünk." Ebben az alaphelyzetben kulcsszerepet játszik a felismerés,
amelynek furmányos megfogalmazása is jellemző, Cseke Péter tevékenységére is: „minden miértnek" megnézni „az azértját, és minden azértnak a miértjét". S ha a velős-ízes
üzenetnél netán azt is érzékelhetjük, hogy nekünk is szólhat, akkor mind ennek, mind
a Cseke Péter feltárta világnak időszerű indíttatásait, múlttal összefűző cselekvésre buzdításait összefoglalhatja az az intés, amelyet a nagy fejedelemtől önmagunkra érvényesként idéz Imreh István: „ha mindnyájan csak a magunk életének nyugodalmát keressük, úgy az hazánk vész el." (Püski K, 1993.)

1994. szeptember

89

M Ű V É S Z E T

„A Szép az, ami a helyén van"
EGY RÉGI BESZÉLGETÉS A 100 ÉVE SZÜLETETT MOLNÁR-C. PÁLLAL
Megállíthatatlanul múlik az idő. A hetvenes években Battonyán a középiskola
igazgatója voltam. Gyakran láttunk kedves vendégeket Budapestről. Ok rendszerint az
iskola vendégházában szálltak meg. Egy ilyen alkalommal két kiváló egyéniség is szállást kapott nálunk, a festőművész Molnár-C. Pál és az író Féja Géza. Méltó beszélgetőpartnerei voltak egymásnak. Szellemi frissességük akkor nagy hatással volt rám. Felkértek, hogy a Békési Élet „Látogatóban" rovatába készítsek interjút Molnár-C. Pállal.
E beszélgetés egy része meg is jelent a folyóiratban, 1980-ban. Hogy jól megjegyezzem
mindazt, amit MCP mond, a középiskola igazgatói irodájában magnetofonszalagra vettük ezt a beszélgetést. Nem sejthettem, hogy beszélgetésünk az utolsó interjúk egyike
lesz. A felvételt „kölcsönadtam" a Külügyminisztériumnak, akik ígérték, hogy laboratóriumukban „feljavítják" a meglehetősen halk szöveget. Sajnos, a hangszalag nem
került vissza hozzám, így további sorsáról nincs tudomásom. Nem az egyetlen fontos
dokumentum volt ez, amely MCP hagyatékából mintegy „elkallódott". Az 1993-ban
elhunyt Vámos Imre újságíró hagyatékából azonban megkerült ennek a felvételnek
a teljes gépelt szövege. Nem sejthettem, hogy egykori kedves ismerőseim közül ma
már egyik sem él. Kötelességemnek érzem a beszélgetés teljes - olykor az élőbeszéd természetességéből fakadóan egy kissé hibás - szövegét az alábbiakban közreadni.
*

TAKÁCS LÁSZLÓ: A Békési Elet „Látogatóban" című rovatába készül ez a beszélgetés
Molnár-C. Pál festőművésszel. Magát a „látogatóban " kifejezést egy kissé pontatlannak érzem. Nem mi látogattunk el Molnár-C. Pál festőművész budapesti Ménesi úti műtermébe,
hanem ennél kellemesebb élményben van részünk. Molnár-C. Pál látogatott haza, szülőhelyére. Ez alkalomból kérjük meg valljon nekünk munkásságáról, művészetéről, életéről és
terveiről. Fisztelt Molnár-C. Pál, a csepeli Iskolagalériában nemrég megnyílt kiállítása apropóján a Magyar Rádió interjút készített Önnel. Az adás így kezdődött: „Megnyílt a 86 esztendős Molnár-C. Pál festőművész kiállítása Csepelen." Ezt követően Ön fiatalos lelkesedéssel és hevülettel beszélt életpályájáról. Kérem, mondja el véleményét arról, hogy az életkor és
a művészi törekvések hogyan függnek össze egymással? Es megkérdezzük azt is: hogyan tudott ilyen fiatal maradni?
MOLNÁR-C. PÁL: Azt kérdezi, hogyan tudtam úgymond ilyen fiatalos maradni?
A művészet időtlen. S akik „csinálják" azok is időtlenek. Nincs koruk. Legfeljebb
„idétlenek", mondom zárójelben. Rafaello az ő 34 évével egykorú Tiziannal, aki állítólag 99 éves lett. Állítólag - mondom - , mert kisült, hogy csak 89 éves volt. De mindegy,""tíz év ide vagy oda! A művész korát életművével mérjük. De még ez az álláspont is
irreális, mert különben én, a becslésem szerint 3500 festményemmel bibliai, matuzsálemi korú lennék, ez viszont képtelenség! Marad válaszként a jó öreg Csók bácsi bölcs,
tréfás válasza 96 éves ünneplése alkalmából. Mi egy ilyen hosszú élet titka? - kérdezte

90

tiszatáj

a szerkesztő. A feledékenység - mondta az öreg. Elfelejtettem 20 éves koromban felakasztani magam. Ez rám is áll. Megszámlálhatatlan alkalmam volt meghalni. Többször meg is jövendölték. Sokan kívánták is. Három világégés is kínálkozott, kortársaimból már csak én élek, pedig én voltam közöttük a leggirhesebb. Ki tudná, hol
a kérdés nyitja? Talán, hogy „csalánba nem üt a ménkű"!
- Kérjük, beszéljen nekünk battonyai, mezőhegyesi, Békés megyei kapcsolatairól! Hogyan tükröződik a szülőföld az Ön művészi munkásságában?
- Hogyan tükröződik munkásságomban a szülőföld fogalma? Bejártam a fél világot, és mindenhonnan hazajöttem. Mindenhonnan szívtam egy csipetnyi nektárt.
Hogy életem „lépesmézében" mennyi van Párizsból, Svájcból, Itáliából, Ausztriából ki tudná megmondani? Mindenütt jó volt, de a legjobb volt festeni. Nem szakosodtam.
Ezermester lettem. A „battonyai jégverést" két éve festettem meg, ahogy visszaemlékeztem a távolból. A mezőhegyesi ménesben tíz évvel ezelőtt festettem tanulmányokat
a helyszínen. Tompapusztán fasorokat, a majori cséplés szagát is, meg porát is még az
orromban érzem. Almaimban csődörröhögést hallok még ma is. Kereszteket olvasok a
tarlón, acatolok cukorrépaföldeken, zötyögtetem magam a szekér saroglyájában. De
minek mindezt megfesteni? Vagy érződik a képeimen, vagy nem. Inkább azt lenne jó
tudni, hogyan festenék, ha nem Tompapusztán születtem volna? Ezt ne is kérdezzük,
úgyis hiába. Nem „battonyául", nem „mezőhegyesül", nem „párizsul", nem „rómaiul"
festek, hanem MÖCÖPÖÜL. (Elnézést kérek.)
- Önt a háború előtt Battonya díszpolgárává választották. Mit jelentett ez akkor, és
mit jelent ma Önnek? Kapcsolata meglehetősen laza volt szülőhelyével. Az utóbbi időben
azonban egyre sűrűbben látogat - ha szabad-így fogalmaznom - „haza". Személyesen is, meg
képeivel, alkotásaival is. Mi ennek a magyarázata?
- Battonyai díszpolgárságom. Nos, 1945 után Battonya számára „megnullásodtam". Nem vettünk egymásról tudomást. Ez a gyepű-sors. Battonyát „beírtam" a világlexikonok legismertebb köteteibe. Londontól New Yorkig, Rómától Leipzigig Batónia
nevét az M betűnél bármely lexikonban feltalálhatják. Bizonyítani tudom. De évtizedekig ki tudott erről Battonyán? A gyepű téli álmát aludta, s minek zavarni? Csak Púja
Frigyes ásónyomán kerültem megint felszínre. De most sem késő még. Ezt is megértem. A szenteket is csak haláluk után avatják szentté. Ehhez képest engem még életemben bebalzsamoznak.
- Kérjük, kedves Molnár-C. Pál, fogalmazza meg számunkra művészi hitvallását, és
mondja el véleményét mai képzőművészeti életünkről!
- Soha annyit nem írtak és nem beszéltek képzőművészetről, mint manapság.
Soha annyi meddő vita nem emésztett papírt és időt, mint mostanában. És soha ennyi
tévelygés és elvi szembenállás nem volt, mint ma. Itt valahol valamilyen hibának kell
léteznie! Egyébként látszatra minden a legnagyobb rendjén van. Van „szanálás", van
vizuális kultúra, van formatervezés, van ideológiai demokratikus irányító felsőszerv,
van államilag gazdagon dotált, fényűző kivitelű művészeti szaklap, „A MŰVÉSZET".
Van állami mecenatúra, van képcsarnok, vannak országos és városi szalonok, melyeket
nagy mestereink neve fémjelez. Van milliós táblaképvásárlás, rendszeres heti zsűrivel.
Ezek után ki merné állítani, hogy nincsen Magyarországon művészetpártolás? Ki merné azt állítani, hogy a művészet mostohagyermeke a társadalomnak? Ezenkívül annyi
a művészettörténész, hogy idestova minden művészre kettő is jut belőlük. A tájékozta-

1994. szeptember

91

tó szervezet tehát több mint bőséges. És mégse tudjuk, „hol az olló?" Nincs itt valami
földcsuszamlás? A művészetkedvelő, sőt rajongva lelkesedő közönség néha már anyagi
lehetőségeit is próbára tévő módon mecénáskodik. Vannak szenvedélyes gyűjtőink,
s mindezek ellenére az érdeklődők széles körei ide-oda imbolyognak kiállításról kiállításra, előadásról előadásra, tanácstalanul, hitükben meginogva, reményükben csalatkozva távoznak. Felmerül bennük a kétely, vajon egyáltalán van-e „olló"? És itt merül fel
bennünk is a kétely: Vajon nem a fölényeskedő szakirodalom vonható-e felelősségre?
Ingoványosok a mai képzőművészeti állapotok. Vajon van-e egyértelmű és megbízható
értékítélet? Elfogulatlan rangsorolás és sorrendiség? Meg merjük mondani: ezek tekintetében a szemlélet kaotikus! Anélkül, hogy szándékom lenne megsérteni a szakmát,
szeretném rábírni a művészettörténet „doktorisszimuszait", lássák végre be, az ő szerepük tulajdonképpen szekunder. Mert hisz nélkülünk, művészek nélkül mivel is foglalkoznának? Meg vagyunk győződve, a kérdésben lojális megegyezésre juthatnánk, áldásos egyensúly és termékeny összmunka alakulhatna azért ki. Lemorzsolódnának a
„súrlódások" és csak az igazán elhivatottak maradnának az arénában. Akikkel könnyű
lenne az együttműködés, tisztázódnék a felismerés, hogy a művészetet nem lehet könyvekből sem megtanulni, sem megtanítani. A művészet művelet. Hangsúlyozom: „Művelet", s ez nem helyettesíthető elméletekkel! Legyenek azok mégoly „elmések" is.
A legragyogóbb elemzés is csupán röppentyű, mely felcsillan, de azután bizonyos magasságban szappanbuborék módjára pukkan el és nyomtalanul elenyészik. Ennél még
egy gyarló műalkotás is többet jelent. A közönség tétova imbolygása, elbizonytalanodása megszűnnék abban a pillanatban, mihelyt tisztán látná, hogy a sorrendiséget nem
szabad a visszájára fordítani. Kezdetben van a művész, és csak azután következik az
elmélet. Elsőnek a művész lép egyet, s ha egyáltalán van magyarázatra szükség, jöhet
utána az írástudó. Végsősoron mi, művészek a közönség pártján állunk, műveinken keresztül csakis mi irányíthatjuk őket a helyes útra. És ezt felelősségünk teljes tudatában
tesszük. Létünk két síkon bonyolódik fele-fele részben. Az egyik az álom, a másik az
ébrenállapot közege. Mindenki álmodik, de kérdezem, kérdezted-e valaha, mi az összefüggés soha nem látott tájak, házak soha nem létezett lakói és saját magad között? Pedig olyan otthonosan érzed magad e sehol sem létező, de mindenütt lehetséges világban, mintha mást nem is ismernél. Nem törődsz azokkal sem, hogy az emberekkel itt
találkozol, mind megannyi közeli ismerősöd, s egyszerre vagy velük azonos. Hol te vagy
ők, hol ők meg te. Minden esemény természetes, minden történés meggyőző és magától értetődő. És milyen csodálatos, hogy fájdalmad van, mert az is lehetséges, hogy sohasem halsz meg! Leggyötrelmesebb kínodból is van kiút, és ébredéskor minden semmivé
válik. Megjelenik a „logika", ez a könyörtelen cenzor, az irgalmatlan revizor.
- S akkor az Ön kifejezésével élve, hadd kérdezzem meg: tulajdonképpen hol látja az
„ollót"Molnár-C. Pál?
- Itt van valahol az olló, illetve gondolom, hogy itt található. És még itt szegődik
hozzá a művész. Karolj bele, és bízd magad rá! Ha festmény elé állsz, ne az értelmeddel
közelíts hozzá, érzelmeiddel állj vele szemben. Ne a logika legyen az iránytűd, mert
keresztrejtvényeket kell megfejtened. Nem matematikai egyenleteket kell megoldanod,
és nem esetleg hibásan betáplált komputer-rejtelmekkel beérned. Bízd magad választott
művészedre, ő tudja és ismeri a biztonságos átkelőhelyeket, nem vezet - kicsikét gondolkoznom kell - Jngoványos léptek felé, lápok felé, amelyek fölött tünékeny lidércfények villóznak. O egy álomvilág nagykövete, irányításával elérheted, sőt át is lépheted

92

tiszatáj

a horizont vonalát, áthaladhatsz szivárvány égszínű hídja alatt, és utolérheted a délibáb
tündérvilágát, tündérországát. De hallga - egy visszhang a távolból: Komámasszony,
itt az olló!
- Nagy figyelemmel hallgattam fejtegetését. De örülnék, ha terveiről is beszélne egy
keveset.
- Hát igen. Azt mondja, terveimről? Nézze: festeni nekem érzéki gyönyört jelent. Élnem csak addig érdemes, amíg ezt tehetem. A be nem következő száz évre is
lenne mit festenem. Csakhogy az élet rövid, a művészet viszont örök.
- Engedjen meg egy nem szokványos, de a művészet lényegével - úgy érzem - összeegyeztethető, játékos kérdést is: mit kérdezne Molnár-C. Pál Molnár-C. Páltól?
- Hát valóban mulatságos, de nem rossz kérdés! E kérdésre kérdéssel vagyok
kénytelen válaszolni. Azt kérdezem: Hiszed-e te M O C Ö Pál, hogy nem hiába éltél?
Amennyiben a több ezer műből, amit összefestegettem, van akár egy is, amelyik remeknek számít, hihetem, hogy nem éltem hiába. Ne csukd le, mert most meg én kérdezek tőled valamit, vagy inkább mondok neked valamit. Nézd komám, nagyon örülök,
hogy ilyen fertelmes és intelligens kérdéseket tettél fel nekem. Ezért ne dicsérj, ha esetleg jól válaszoltam, mert jó kérdésekre csak jól lehet válaszolni!
- Hadd tegyem még hozzá viszont - és ezt nem pusztán udvariasságnak szánom -,
hogy jó életműről csak ilyen szépen lehet beszélni. Nagyon szépen köszönjük Molnár-C. Pálnak e beszélgetést. Olyan szép gondolatokat mondott el Pali bácsi, meg Imre is, hogy nem
maradhatnak meg egy hangszalagon. Javasolom, hogy beszélgetésünket kötetlenül folytassuk.
Imre, te voltál az első „szónok", így téged illet a szó.
VÁMOS IMRE: Azt szeretném kérdezni, Pali bátyám, milyen érzés volt ma megtekintened azt a házat, amelyet a település bocsát rendelkezésedre? Életműved átfogó részét tervezzük e házban megőrizni, s nagyon reméljük, a következő években, évtizedekben itt folytathatod majd alkotói tevékenységed egy részét.
- Hát jól van, Imrém! Te javíthatatlan tisztelőm. Nem is tudom már, mit mondjak egyszer, hogy végre kiábrándulj belőlem? De bízzuk az időre! Majd eljön annak is
az ideje. Nekem ugyanis vannak „lemezeim", mindig azokat teszem fel, és félek, hogy
olyan ismétlésbe bocsátkozom, felteszem ugyanazt a „lemezt", amelyet egyszer már
elmondtam neked. És rájössz, hogy ahányszor felteszem, mindig másképp szól. Na
most, hogyan fogsz te eligazodni? Te szerencsétlen! No de komolyra fordítva a szót:
tényleg, mikor ma eljöttem ismét Battonyára, ahogy Laci ezt imént is olyan kvázinosztalgiával említette, hogy is van az, hogy Pali bácsi olykor-olykor ellátogat Battonyára? Van egy kis szemrehányás is ebben az „ellátogat"-ban, érzem kérdésében, attól
fél, hogy megszakadt kapcsolatom szülőhelyemmel. Hát tulajdonképpen nem szakadt
meg, csak amint az előbb is említettem, az volt_ az érzésem hosszú évekig, hogy Battonya megfeledkezett rólam, vagy megtagadott. Én nem tudhatom, és nem is nézek ennek utána. Fő, hogy a vége jó, és minden jónak tekinthető, aminek a vége jó. Amikor
közelebbről megnéztem a kiszemelt házat, amelyre azt mondhatnám, majdnem olyan,
mintha annak idején erre a célra épült volna. Hogy egyszer majd Battonyának egy
ilyen esendő nagy fia (amilyennek itt kikiáltanak Battonyán) itt telepedik le az ő életművével. És megnéztem a homlokzatát is az épületnek. Ha ezt majd fehérre fogják meszelni, vagy világosra, akkor tényleg olyan külzetet, olyan aspektust fog kapni, ami az
én úgynevezett neoklasszicista irányomnak majdnem megfelel. Az a kis tümpanon-

1994. szeptember

93

szerű dísz a homlokzaton, amely az utcára néz, az meg egyenesen hízelgő a számomra.
Amikor a belső teret is a tervező építésznő ismertette velem, igazán szebbet és jobbat,
méltóbbat el sem tudnék én képzelni. Még álmomban sem mernék, pedig nagyon szeretem az álmot. Művészetemben gyakran vissza-visszatérek ehhez a témához. Hiszen
tudvalevőleg lehet, hogy hamis állítások szerint én félig-meddig szürrealista festő vagyok, tehát álommal foglalkozom. De még álmomban sem igen mertem remélni, hogy
ilyen szép otthont fog majd egy napon az én kedves szülőföldem nekem, illetve műveimnek ajándékozni. Ezzel kapcsolatban, ahogyan ott beszélgettünk, egyszerre csak
„megtermékenyültem" és megindult emberi fantáziám. A fantázia olyan, hogy azonnal
elkezd működni.
V. I. Ne haragudj, hogy közbevágok, Pali bátyám! Talán kínos kérdést teszek most fel.
Nem tudom, hogy válaszolsz-e rá? Nagyon érdekelne engem művészi munkamódszered. Szeretnélek egyszer látni festés közben. Miként dolgozol, miként alkotsz, mert majdnem minden művész másképpen dolgozik. Hemingway például csak állva tudott írni, és feleségének
az volt az egyetlen kötelessége, hogy száz ceruzát hegyezzen ki neki mindennap. Hogyan dolgozol Te? Tudomásom szerint erről még eddig nem vallottál?
T. L.: Egy kicsit udvariatlanul én is közbeszólnék! Mit lehetne esetleg itt, éppen
Battonyán tenni annak érdekében, hogy ezzel a hitünk szerint szép emlékházzal a festészet
népszerűbb legyen? Úgy érzem, a két kérdés valahol egymásba kapcsolódik.
- Igen. De nézzük csak tüzetesebben! Hogyan is festek? Hát Imrém! Az van,
hogy jóformán ez egy féltve őrzött titkom. Nem tudnám megmondani azért, hogy hogyan is festek. Inkább megfestem neked még egyszer, harmadszor is azt a képet, anélkül, hogy meg tudnám pontosan mondani, hogyan.
V. I.: De az már nem lenne ugyanaz!
- Valóban nem lenne ugyanaz. Ahányszor kezdeném, mindig más és más lenne.
No elég az hozzá, hogy inkább azt kellene - mondjuk mentesítésemre - mondanom,
hogy még egy légy zümmögése is zavar engem munka közben. Ezért van az, hogy én
tulajdonképpen fejből dolgozom. Modellről sohasem. Szeretek olyan tájakat festeni,
amelyek sehol sincsenek, de mindenütt lehetségesek. A modell jelenléte engem zavar
festés közben.
V. I.: Akkor is, amikor aktokat festesz?
- Akkor is. Mert olyan szép akt nincs, amilyet én festeni tudok. Miért? Úgy vagyok ezzel, hogy életemben már több ezer aktrajzot készítettem. Egy és ugyanazon
szépséget, amit én szeretek kidomborítani - a szó szoros értelmében - festményeimen.
De egy helyen ezt sohasem találom. Van talán némi frivolitás abban, amit mondok.
Ahány virág, annyi illat, ahány virág, annyi nektár. Tehát én azokat, melyeket egy
aktra ruházok át, sokrétűek. Egyébként a legszebb természeti forma a női akt. Én egészséges hajlamú vagyok, és én a női aktot tartom a legszebbnek. Nem a férfit, ha mégoly
szép atléta is az illető! Akkor is szebb nekem még egy öregedő, idősödő asszony is.
V. I.: Nem véletlenül kérdeztem, hogyan festesz. Es az aktképekre sem véletlenül tértem
ki, mert téged hivatalosan általában templomfestőnek skatulyáztak be. Ami egyáltalán nem
igaz, mert egész életműved bizonyítja a sokoldalúságot. Egyébként azzal sem értek egyet,
hogy te neoklasszicista vagy szürrealista lennél. Téged szerintem egyetlen „izmusba" sem lehet besorolni, és ez egy olyan probléma, amelyre eddig talán nem figyeltek fel kellőképpen az
általad már emlegetett művészettörténészek sem.

94

tiszatáj

T. L.: Én négy évvel ezelőtt találkoztam képeiddel a Móra Ferenc képtárban életműkiállításodon, amelyről aztán olyan fájdalmasan írtad, hogy Battonyáról - legalábbis hivatalosan - senki nem képviselte a szülőföldet. Ha szabad azért megjegyeznem, sok hozzám
hasonló pedagógus volt jelen, és a mi gimnazistáink is megtekintették ezt a kiállítást. De
igaz az, amit Imre mond. En is akkor döbbentem rá, hogy fantasztikus az a témagazdagság
és irányzatgazdagság ami a Te egész munkásságodat jellemzi. A magam részéről természetesen az aktokat is megnézem, szépnek tartom azokat, de talán nem a leglényegesebb képeidnek. Noha az itáliai reneszánsz klasszikusai is szívesen festettek ilyeneket, s Te annak idején
sokat tanultál tőlük. De az „egész" szempontjából nem a kiragadott részlet a fontos. Talán
nem állítanám mereven szembe a templomi oltárképfestőt és a női test szépségének szakavatott ábrázolóját. Nemcsak azért, mert a helyszín alapjában véve meghatározó jellegű.
A battonyai római katolikus templomban Te megfestetted az oltárképet, azért kaptad battonyai díszpolgárságodat. Ezen a festményen is „szerepelnek" nők, angyalok, mint ahogyan
egyszer nekem említetted, az egyik oldalon Eva leányod is. Megítélésem szerint a templom
mennyezetére elképzelt freskótervek sem mentesek a nőalak-ábrázolástól, noha nem kifejezetten aktok. Mindenféleképpen azonban itt, Battonyán - úgy gondolom - sikerült az embereknek megmagyarázni, amit Imre említett, hogy személyedben nem egyszerűen egy oltárképfestővel állunk szemben, hanem egy, a valóság minden szépségére érzékenyen reagáló
festőművésszel. De úgy gondolom, célszerűbb lenne erről a kérdésről Téged meghallgatni.
- Igen, hát reagáljak először az aktokat illető problémakörre! Aki ebben feltűnőt
talál, vagy esetleg azt a kritika szemszögéből közelíti meg, akármennyire rejtegeti is
szándékát, van valami támadásszerű. Én valóban a reneszánszba és klasszikus korba
menekülök vissza olykor-olykor. Nézzétek csak meg Michelangelo templomi díszítő
művészetét! Az emberi testtel foglalkozik a legintenzívebben. Aki pedig manapság ebben valami ellentmondást lát, azt javasolom, tegyen egy szép olaszországi utat az ott
található templomokban, s meggyőződhet róla, megfér az akt akár Szűz Mária képével
együtt. Azt mondanám kissé cinikusan, hogy egy cigány is lehet király. Menjen el
mondjuk a Sixtusi kápolnába. Hát az csak úgy hemzseg az aktoktól. Egyáltalán, a természetnek valami olyan szép megnyilvánulása az emberi, női test, hogy aki azzal
„élvezkedik" élete folyamán - a festő ezt megteheti - , azt egy művében kvázi örökre
élővé teheti. Miért kellene szégyenkezni azon, vagy röstelkedni miatta, mert kitárja azt1
a néző előtt? Ezzel emberközelségbe hozza a teremtés tényét, amely eredetileg nem
tesz különbséget tulajdonképpen a csúnya és a szép között. Hát ki mondaná meg, ki
felelne, felelhetne illetékesen arra, hogy mi a szép, mi a szemét és mi a piszok? Lehet,
hogy talán diplomatikusan vagy polémikusán azt lehetne mondani, hogy az nem szép,
ami nem a helyén van. Ha teszem azt, a virágnak elhullott sziromleveleit valaki
„piszoknak" nevezi, én azt igazságtalannak tartom. Az a virágból ered, a virágról szakadt le, mint ahogyan minden létező valaminek van kezdete, meg folytatása és vége is.
Néha egy kicsit cinikusan azt szoktam mondani, annak, aki megszületik, tulajdonképpen már születése napján a koporsóját is meg kellene rendelnie, mert a vége így is, úgy
is az lesz. Hát persze, ez szomorú utalásnak tűnik, nem is itt akarnék én megállni, hanem ott, hogy én semmiféle lelkiismeret-furdalást nem érzek akkor, amikor egy jól sikerült aktról majdnem ugyanolyan gyönyörrel tudok beszélni, mint ahogyan egy jól
sikerült Madonna-képről.
T. L.: Pali bácsi, folytathatnánk talán ezt a gondolatot, amit délelőtt
Kérted, figyelmeztesselek arra, mi lesz a rendeltetése battonyai emlékházadnak.

felvetettünk!

1994. szeptember

95

- Szeretném egyúttal exponálni ezt a kérdést. Legyen három ember, akik felfigyelésemre és elképzelt mechanizmusom indulására és feígerjedésére majd emlékezni fog.
Amikor délelőtt elgyönyörködtem (most először igazából volt alkalmam elgyönyörködni) ennek a szép háznak a belső beosztásában is, azon gondolkodtam, mintha eleve
arra épült volna, hogy itt egy galéria jöjjön létre. Egy későbbi „kitárulkozásnak" legyen a színtere. Az jutott az eszembe, hogy lám, ha már ilyen környezetet teremtünk
egy művészeti levegő, prizma számára, akkor nem lenne érdektelen a tudni vágyó, tanulni akaró fiatalabb, művésznek készülő palántákat idehívni, vagy inkább idecsalogatni. Az lenne a célszerű, ha nyári tanfolyamok formájában itt megtelepednének, hiszen Battonyának alkalma lenne környezetet és lehetőséget felajánlani ezeknek az ifjú
tehetségeknek. Elképzelhető, hogy én itt laknék és alkotnék nyaranta egy bizonyos
ideig. Akkor, amikor a kollégiumok úgyis üresen állnak, ezek a fiatalok itt megtelepedhetnének, dolgozhatnának, konzultálhatnának velem, én igazában nem is nevezném ezt - a mai kifejezéssel élve - társadalmi munkának, mert ezzel nem szeretném
mintegy hétköznapivá tenni ezt a lehetőséget. Sokkal ünnepélyesebbnek érzem, ha azt
mondom, hogy én nagyon, de nagyon szívesen segítenék nekik, rendelkezésükre állnék
ezeknek a fiataloknak. Ide tudnánk csalogatni olyan fiatalokat, akik egy-egy művüket a
gyakorlat befejezése után itt hagynák egy létesítendő galéria számára emlékül. Még azt
sem vezetném be, hogy valami nagyképű zsűri állapítsa majd meg, hogy melyik legyen
ez az alkotás. Legyen inkább ez egy kollektíva bölcsességére bízva. Ok maguk szavazzanak magukra, saját műveikre, s állapítsák meg, mit őriz majd meg a későbbi battonyai galéria. Mert a zsűri tulajdonképpen méreg, egy kútmérgező valami. Néhány
veszedelmesen zsűrizni szerető emberről én fel tudom tételezni, hogy valami beteges
hajlam vezeti arra, hogy ő szenvedélyesen „ítélkezik". Mert vagy nem szeret dolgozni,
vagy pedig eltévelyedett, szadisztikus nézetei vannak, amelyeket esetleg itt vezetne le.
Én abszolút zsűriellenesnek születtem, az alkatom is az. Én is voltam - igaz, hogy csak
egy évig, kinevezett „zsüror", de aztán kigolyóztak, mert én mindenkit elfogadhatónak
tartottam, aki magát arra érdemesítette, hogy zsűri elé bocsássa műveit. Ha az alkotó
úgy hiszi, hogy ő megüti a kívánt mértéket, ám legyen! Az alkotó aratja le alkotása
gyümölcsét, ezért engedni kell őt fellépni. Valahogy úgy vagyok ezzel, mint azzal a
művésszel, aki esetleg kiállítási alkalomért folyamodik. Engedjük őt! Állítson ki. Igazán az tanul meg úszni, akit a mély vízbe dobnak. Jelenjék meg a publikum előtt! Ha
sikere van, neki volt igaza, ha esetleg nem sikerül bemutatkozása, s van egy kevés becsületérzés benne, akkor ő is levonhatja a konzekvenciákat. És itt egy szép tendenciát
szeretnék hangsúlyozni. A művésznek az a legszebb feladata, hogy sikerüljön neki műveit a nagyközönséggel, embertársaival elfogadtatni. Akinek ez sikerül - az nyert.
V. I.: Kedves Pali bácsi! Hadd kérdezzem meg, ezek szerint alkalmasnak tartod-e
Battonyát arra, hogy jóval később egy esetleges „battonyai műhely" is kialakuljon ezen a
vidéken?
- Pompás gondolat! Lehet, hogy itt ki lehetne ezt fejleszteni, csak az a fontos,
hogy legyen ennek felelőse. Valaki olyan, aki ebbe „belemelegszik". Imrét alkalmasnak
tartom, még akkor is, ha már ő túl öregnek számít erre. Itt egy fiatalembernek minden
lehetőség rendelkezésére áll, s ahogyan én őt ismerem, tud lelkesedni is. Te pedig felülről mint kicsikét pedagógus, mint kiváló pedagógus a keretébe tudnád elhelyezni ezt
a kérdéskomplexumot. Én szinte azt mondanám, hogy végrendeletet mernék írni arról,
hogy rátok hagyom ezt a gondolatot. Ápoljátok, fejlesszétek ki, és nem csupán

96

tiszatáj

a magatok örömére és dicsőségére. Az én dicsőségemre is szolgálna, ha most, a ma született hármónk gondolataiból tényleg valami olyan eredmény eredne, hogy egykor
lehetne majd beszélni battonyai iskoláról. Szeretném az illetékeseket kérni arra, figyeljenek fel erre a kérdésre. Vegyék kezükbe a kezdeményezés megvalósítását. Legyen itt
egy természetes múzeum. Az utókor lesz a leghálásabb ezért, és ő is örülni fog neki
egykor. Megtisztelő feladat lenne bárkinek, hogy ennek a leendő battonyai iskolának
a mecénása legyen!
*

Örültem annak, hogy ez a magnetofonszalagon őrzött beszélgetés megmaradt.
Hogy nem teljesen valósulhatott meg minden gondolata, annak igen sok oka van. Talán felesleges is lenne ezeket felsorolni, mert óhatatlanul felvetné a felelősök kérdését.
Elvitathatatlan tény azonban a következő: 1984 óta működik a battonyai MCP Emlékház. Helyi látogatottsága nem nevezhető éppen kielégítőnek, de azért elfogadható.
MCP itthon van végre Battonyán! Az emlékház szomszédságában épült egy 120 lakásos
lakótelep, amely Molnár-C. Pál nevét viseli. Ennek a lakótelepnek a belső udvarában
láthatjuk MCP mellszobrát, művészbarátja, Buza Barna szobrászművész pirogránitból
készült kitűnő alkotását. 1994-ben megkezdődött a battonyai római katolikus templom belső freskóinak elkészítése. Az alkotóművésznek nagy segítségére van, hogy a kicsinyített színvázlatok és a nagyméretű freskótervek MCP jóvoltából rendelkezésünkre állnak, hiszen ezeket még halála előtt a festőművész a battonyai képtárnak, illetve
a római katolikus plébániahivatalnak ajándékozta. Tehát nem pusztán képletesen fogalmazva állíthatjuk: a 100 éves Molnár-C. Pál itt él közöttünk. Ügy, ahogyan Ö azt
1979-ben megfogalmazta: A MŰVÉSZET ÖRÖK!
Battonya, 1994. június

Diák-mellékletünk füzeteit szeptemberi számunkkal kezdődően
ismét megtalálhatják lapunkban a kedves olvasók. A harmadik évfolyamába lépő sorozat szerzői októberben Szabó Lőrinc, novemberben Berzsenyi Dániel, decemberben Petőfi Sándor lírájáról írnak.
A jövő évben - többek között - Balassi Bálint, Mikszáth Kálmán,
Kosztolányi Dezső és Tóth Árpád portréja jelenik meg.

Ára: 40 Ft

