* » .IC

tiszatáj
2003. FEBR. * 57. ÉVF.

m

Faludy György, Dobai Péter,
Lászlóffy Aladár, Zalán Tibor versei
Demeter Szilárd, Kántor Zsolt prózája
Tanulmányok
a határon túli gyermekirodalomról
Trogmayer Ottó Kass Jánosról,
Darvasi László Pataki Ferencről
Hákmelléklet: Vadai István Juhász Gyuláról

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
....
a Nemzeti Kulturális Örökség Minisztériuma
f
f
Nemzeti Kulturális Alapprogram
c
"""
támogatásával.
SKMMÍH «COTRÁMS ÖHÖKSfG
i
. ,,
. , ,
. „ w>
Felelős kiadó: Tiszataj Alapitvany.
ilMi
MINIsrrtmi MA
_ ,,
. 1 1 / -r/ • A1 / /
Szedes, tordeles: 1 iszataj Alapitvany.
A lapot nyomja: Officina Press Kft., Szeged.
Felelős vezető: Kinyik Erika
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a LAPKER Rt. Előfizethető a hírlapkézbesítőknél és a Hírlapelőfizetési Irodában
(Budapest, 1089, Orczy tér 1.), ezen kívül Budapesten a Magyar Posta Rt. Levél- és
Hírlapüzletági Igazgatósága kerületi ügyfélszolgálati irodáin, vidéken a postahivatalokban;
közvetlenül vagy postautalványon, valamint átutalássala Postabank Rt.
11991102-02102799-00000000 pénzforgalmi jelzőszámra.
Egyes szám ára: 250 forint, előfizetőknek: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 2. SZÁM
2003. FEBRUÁR
FALUDY GYÖRGY: Viharos évszázad (1925; 1928 [Fasori gimnázium]; 1957 [Nem jellemző Brazíliára];
1968 [Fowey, Cornwall]; 1980) ...............................
ZALÁN TIBOR: Létismeretlenes egyenletek (Egy elmaradt telefon miatt) ...................................................
DEMETER SZILÁRD: Az ötezer forintos bankjegy ........
LÁSZLÓFFY ALADÁR: Falu végén kurta mondat ..........
KÁNTOR ZSOLT: Szövegszomjúság (Regényrészlet) .....
JUHÁSZ ANIKÓ: Lábjegyzetek a tűnődéshez; Széljegyzetek a félelemhez; Időlemezek ..............................
DOBAI PÉTER: Hang zum bösen (Jacob Böhme) (Vonzódás a Rosszhoz – vagyis: Önmagadhoz?) ............

3
8
14
26
28
36
40

TANULMÁNY
EGYED EMESE: Hercegek és mókák .............................
KOCUR LÁSZLÓ: Csipkerózsika – még mindig ébredőfélben ......................................................................
MÁRKUS BÉLA: Titkok pányváján kerengeni (Szilágyi
István: Hollóidő) .....................................................

42
61
78

KRITIKA
TARJÁN TAMÁS: Az oszlop és az angyal (Sándor Iván:
Drága Liv) ............................................................... 102

JUHÁSZ ATTILA: Emberszag, magányszag (Zalán Tibor Papírváros c. regényéről) ................................. 108
OLASZ SÁNDOR: A közértelmesség kapillárisai (Vekerdi László „bizonyos értelemben szükségképpen
bértollnoki” esszéiről) ............................................ 114
DÉNES IVÁN ZOLTÁN: Modernitáskritikák a kölcsönös szolgáltatások társadalmának mérlegén (Kovács
Gábor: A megátalkodott jóhiszeműség esélyei. Eszmetörténeti tanulmányok) ..................................... 117

MÛVÉSZET
TROGMAYER OTTÓ: KASS 75 ....................................... 121
DARVASI LÁSZLÓ: Csodák, sebek, angyalok, és egy
festő ......................................................................... 123
Szerkesztői asztal ........................................... a belső borítón

ILLUSZTRÁCIÓ
PATAKI FERENC festményei (Révész Róbert reprodukciói)
a 25., 39., 41., 101., 107. és a 120. oldalon
Pataki Ferenc, Révész Róbert és Darvasi László
a kiállítás megnyitóján a 123. oldalon

DIÁKMELLÉKLET
VADAI ISTVÁN: A félrecsúszott nyakkendő
(Megjegyzések Juhász Gyula: Anna örök című verséről)

FALUDY GYÖRGY
Viharos évszázad

1925
„Fiatal vagy hozzá,” – mondták szülőim,
kik nem ismerték ugyan, de utálták,
tehát elloptam a Nagykönyvtár kulcsát
s végigolvastam Byron Don Juánját.
Bátorságával rögtön meghódított,
leszakította rólam a ködöt,
mely születésem óta feküdt rajtam, –
s hogy gúnyolta a kormányelnököt!
Milyen hódítón hangzott minden mondat,
de legfőként a szabad szerelem
gyors virágzása, őrült boldogsága
s vadító szépsége. Ez kell nekem!
A szoba forgott, reszkedett a térdem,
mellemben friss, jeges szökőkutak
fakadtak és mezítelen leányok
dörzsölték hozzám bűvös combjukat.
Hogy tanít, hogy mókázik, hogy világít,
idéz, fütyül, mosolyog vagy nevet!
A körülöttem élő nyárspolgárok
unalma mellett minő élvezet!

4

tiszatáj
Elolvastam, tanítómesteremmé
tettem a lordot. Egy félnap alatt
a szabadság szellője átfújt minden
tagomon. Voltaire későbbre maradt.

1928
FASORI GIMNÁZIUM
Moraser tanár úr harmoniumon
zenélt, aztán felugrott: „Hol vagyok?”
és körbejárt. Aki a kottájában
rosszul mutatta, tíz pofont kapott.
Egyszer bejött az osztályba s zakóját
együtt vetette le a nagykabáttal.
Ingmelle volt csak, ezen a manzsetták
zsinóron lógtak. Ilyet ritkán láttam.
Kliment tanár a legjobb latinistát
ebédelni vitte haza Budára.
Bölcsészetről tárgyaltak a vendéggel:
ő, neje és két gyönyörű leánya.
Lusta dögökkel nem ismert irgalmat:
levétetett velük kabátot, inget,
„tanulj, fiam,” sugallta s a hideg
kőpadlóra hasaltatta le mindet.
Bereczki lelkész gyengédebb volt nála.
Vasárnap prédikált. Nyögtünk, amíg
dumált: „Beszédem három részes máma:
első rész, második rész, harmadik.”

2003. február

5
Szólt a zsidókról, épp a Vörös tenger
falai közt. „Ha hal kidugta orrát,
fogták, kihúzták s eltették későbbre.”
Röhögésünket nem gátolta korlát.
Szigethy Lajos magyar irodalmat
tanított s ő volt mindannyiunk atyja.
Negyven évig élt nejével szerényen
s pénzét mind szegény diákokra hagyta.
Csap utca, Tabán: ott élt apró házban,
(rég eltűnt), nyáron nyiló rózsakertben.
Kár, hogy Adyt nem tűrte; Kozma Andor
csinálmányait szerette, meg engem.
Utáltuk ifjan, de emlékezetben
iskolánk nagy lett és egyre nagyobb:
ismereteket kaptunk s humanizmust,
nem üres tényeket meg adatot.
Az osztályból egyedül én élek csak
s már nem sokáig. Mikor elmegyek
iskolám előtt a Fasorban, torkom
elszorul s mélyre hajtom fejemet.

1957
NEM JELLEMZÕ BRAZÍLIÁRA
A Copacabana szállodában alszom.
Telefon csenget. „A Belügyminiszter
kiván beszélni önnel.” A fenébe,
mi közöm hozzá, mit akar velem?

6

tiszatáj
Nyugodt szavú ember nagy ritkaság
Brazíliában, de ő az. „Bocsánat
a zavarásért. Ön magyar. Tán tudja
s megadja nékünk a goulash receptjét.”
„Gulyás receptje fél háromkor éjjel?”
„Ugy van. Megadja?” – „Persze. De minek?”
„Itt ülök négy kondérral, szakácsokkal
a kikötőben. Hajnali hajóval
kétszáz magyar emigráns érkezik.
Hallottunk kedvenc étkükről. Ezért
reggelire goulasht főzünk nekik.”

1968
FOWEY, CORNWALL
A Golf áramlattól kis pálmák nőnek.
A sziklaparton langyosabb a nyár.
Thomas Treffrey még várúr. Néki minden
kémény után két hízott liba jár.
Nagyon jóképű a postáskisasszony.
Ha alkonytájt találkozol vele,
megszólít: „Azt hiszem, kihordom holnap.
Anyjától jött Rómából levele.”
A kikötő: halásznép s a királynő
fehér hattyúi. Ha akárcsak egyet
is bántalmazol, a halálitélet
kimondatik rád, bár megkegyelmeznek.
Az agyagot nagy kínai hajókkal
hordják el. Ekkor hiánytalanul
áll sorfalat a matróz. Máó könyvét
olvassák fel nékünk kínaiul.

2003. február

7
Nincs pletyka. Onanistáknak néztem
a fiúkat és szüzeknek a nőket,
holott éjente, parti farakások
mögött álltukban hergelik meg őket.
Tizenegy után a kocsma bordéllyá
alakul át; négy szépleány fogad.
Csak két hónap után hallottam erről;
itt lassan tudni meg a titkokat.

1980
Erdei ösvény helyett aluljáró,
benzinbűz, nem virágok illata,
szilikon kebel-dagasztó, vibrátor,
nem a női mell rózsás csillaga, –
ne őrjöngj mégsem. Ritka lett a mámor,
de eléred, ha nagyon keresed.
Maradj távol a végső orgiától.
Az öröm puha, gyenge kerevet.
Inkább figyeljed a lebukó holdat
ahogy majd, mint te, könnyű ködbe olvad.
Kultúra nélkül örök a hiány.
Észt, szellemet keress, ne adatot.
Olvass, bolyongj, szeress. Nagyon kívánj
boldognak lenni. Én is az vagyok.

8

tiszatáj

ZALÁN TIBOR

Létismeretlenes egyenletek
EGY ELMARADT TELEFON MIATT
Kiköp
a szálloda magából
szédelgek verejték áztatja el
ingem hallgatom a tenger verése
hogyan szelidül bele a szomszéd
hotel egész nap nyüzsgő latin zenéibe
Reggel
a parton kagylókat
szedtem miket a hullámok gazdáik
nélkül vetettek ki a finom parti homokra
messzire néztem de nem láttam túl
másnapos szemem hullámzó vérfüggönyén
A tenger
vöröslött-e játszva vért és
lebegést vagy valóban
megszakadt bennem valami
a szememen át szakadt meg a szív
adása megtántorodtam levert
a fény lebutított a várakozás
bár nem tudtam mire várok
ennyire nyugtalan így elveszetten itt
Itt holdsütésben
lovakat láttam a tengeren
vágtatni vállamra sólymok
ültek egy zongorából előtörtek
a megtébolyodott orchideák és az
ablak keretéről fejjel lefelé lógott az isten

2003. február

9
Majd elmesélem
hogyan tördelt apró
szilánkokra az egyedüllét
szobám márvány hidegében
szobrász a magány kifaragja a láz
nyugtalan formáit és a sötét mélyén verdeső
jajdulásokat a reménytelenség durva tömbjeiből
Ha akarod
elmondom hogyan
roppantotta szét a tarkóm
a sás közé rejtőzött szárnyas
oroszlán hogyan prédikáltam
a larnacai templomtéren vakító
napsütésben a béna és néma madaraknak
hogyan
érkeztek meg
egymás után a hold
felől a denevérek sötét
esőként áztatva el a tengerpart
sótól és széltől és sóhajtól fehér szikláit
És hiába
vártam ismét
nem jött el a hajó
nem hozta árbocán a
szerelem vagy a halál ezüst
jeleit csak a három kígyó
tekeredett elő a tenger felől
a kikötő olajos betonjára hol
egyedül álltam várakozás nélkül
a régről itt hagyott sirályvijjogásban
És háromszor
fojtott meg a három
rettenetes tengeri féreg

10

tiszatáj
Az éjszakáim
magányosabban
teltek mint ha egyedül
lettem volna mert már én
sem voltam velem üresség lakta
testem
visszhangtalan
sötét és álomtalan
tompaság a lelkem valahol
kint lebegett vacogott minden
éjjel a vizek fölött ahol egykoron
a nagyobb lélek lebegve megjelent és
már nincs ott és már soha nem fog oda visszatérni
Kulcsra zárt
ajtómon átjártak
a sötétséggel megrakott
vonatok testemen tolattak
keresztül a tehervagonok át
meg át reggelente szétvagdalt
összeroncsolt darabokra szaggatott
emberemlék-cafatokat rugdostak ágy alá
roppant bakancsaikkal a vidám tekintetű kalauzok
Ha nem aludtál
éjjel én úgy sajnálom
ahogy a platánfákat siratom
az abonyi
állomás előtt
melyeket szélvihar
döntött ki vagy térdre
rogyasztott a fejsze benzines fűrész
de az
is lehet ott
állnak a platánok
az állomás előtt most

2003. február

11
is mint régen és mindig
csak az én beteges
és lelkiismeret-furdalásos
képzelgésem pusztította ki
őket hogy jobban tudjak magamnak
fájni ebben az értelmetlenül
megkoreografált sértődött szenvedésben
Ha nem aludtál
várakozva a hangra
téged szólító éjszakában
én szégyellem a némaságot
Lézengő ritterek
és bohócnak öltöztetett
sunyi katonák vittek fénytelen
ösvényeken a cézár palotájába
a kertben pávák rikoltoztak s terítették
szét pávaszemekkel villámló farkukat a
nyugtalan tenger felé az öbölben két hadihajó
vigyázta a kertet célzott ágyúkkal a sétány irányában
Hosszú asztalokon
roskadozó étkek füstöltek
s az üvegpadlón keresztül
látni lehetett a falvakban éhezőket
az elmocskolt kalapokat vállakat nyálukat
csorgató kóborkutyákat
futkározni a szennyhalmok között
trágyával megrakott szamárkordékat
nyiszorogni a kásás sáros utak kátyúiban
megcsonkított
koldusokat és elmocskolódott
tekintetű gyerekeket csellengeni
az utak mentén markukat éhesen az
asztal felé fölnyújtva könyörgőn morzsákért
csontokért

12

tiszatáj
lerágott csontjaikért
fölnyúlni csontsovány
öregasszonyokat ülni a szaros
árokpartokon szakadt ruháikban
meztelen feketéllő bütykös csontlábbal
és a
tányéron
kukacok váltak ki
hemzsegtek elő a
barna sültből peregtek
ki az ezüstösen derengő
töltött csukából tekergőztek
föl a kaviárpöttyök alól a piros
csirkecombok rostjai közül
és bűzhödt húggyá poshadt
poharamban a drága
vörösbor a gyöngyöző
pezsgő az aranyló
whisky
Két oldalról
fogták karomat
vittek lóbáltak a fák
fölött rángattak röhögve
akár kötélen tornászó bohóc
lettem volna húztak a tengerparton
át a tengeren
át a hold és föld
között megszálkásodott
levegőben fehér házak között
felhők között és az ébredező angyalok
háza előtt húztak végig verejtékemben húztak
fejfájásomon
ráncigáltak keresztül
forgó földre állítottak a bohócnak
öltözött katonák Európát szétlézengő ritterek

2003. február

13
Ha nem
hinnél nekem
úgy megaláz hitetlenséged
bizalmatlanságod
szétdönti önbecsülésem
még ég felé meredező romos
díszleteit és minden ami eddig történt
és mind a szenvedés csak rosszul
értelmezett színjáték volt hol
színész s néző összecserélte
a szerepét vagy csak a
rendező nem értette
jól a szövegkönyvet
és a
tragédiából
bohózatot rendezett
(ám ha ő tudta jól és ez
is megengedhető – a legtöbb
komédia mélyebb és megrendítőbb
a félreszerkesztett tehát nevetséges tragédiáknál)
ha nem
hinnél nekem
kinek mesélem majd
el amikor kiköpött a szálloda
magából és szédelegtem verejték
áztatta el ingem hallgattam a
tenger verését hallgattam
lassuló szívverésemet
hallgattam magam
halogattam a
csöndben

14

tiszatáj

DEMETER SZILÁRD

Az ötezer forintos bankjegy
A rendőr hüledezve vizsgálgatta maga előtt a feljelentést:
– Maga ezt komolyan gondolja? – nézett az íróasztal túloldalán feszengő
őszes férfire.
– Igen – fészkelődött a feljelentő. – Kérem szépen, én tényleg nem gondoltam semmi rosszra.
– Azért szeme van, nem? Látni lát vele? – a rend derék őre nem tudott napirendre térni az ügy fölött.
– De hát, mondja, rendőrfőnök úr, maga gondolt volna ilyesmire? – a férfi
mintegy önmagát győzködte, valahogyan a szégyent akarta elhárítani.
– Nos, az igazat megvallva, nem, és nem én vagyok a rendőrfőnök – emelte
fel a telefonkagylót, csak azért, mert tudok magyarul, lám, már titulusom is
kerül, nyugtázta jólesően, annak idején Bukarestben mennyit ugratták az akadémián, mert olyan elszántan tanulta a nyelvet, oltyán létére már akkor Erdélybe készült, édesanyja miatt, röviden tárcsázott, s míg a vonal túlsó végén
hosszan kicsengett a hívás, lehalkított hangon bizalmasan odaszólt a várakozónak. – Azért jó dolog, hogy már ott is van digitális központ. Régebben… –
legyintett, száműzvén a központos kisasszonyok rémképét. – Halló, na végre –
erősítette fel a hangját. – Ott van a kapitányotok? Ja, te vagy az? Radu vagyok,
a megyétől. Szervusz, szervusz, de ez most mellékes. Van előttem egy feljelentés. Ismersz valakit a városotokból, aki megfelel a következő leírásnak: középmagas, cigány… Mi az, hogy sok középmagas cigányotok van? Várj, fejezzem
be. Szóval, cigány, fiatal, olyan huszonéves, tisztán beszél magyarul… A fene
essen beléd, Andrei, tudom, hogy csak magyar cigányaitok vannak, minek
vagy úgy oda. Tehát olyan, aki valószínűleg többször dolgozott már Magyarországon, rendesen öltözködik, és, várj, ezt most idézem, „nagyon ártatlan tekintete van”. Hogy a cigány akkor is ártatlanul tud nézni, ha malaccal a hóna
alatt kapják el? Hagyjuk most az ócska vicceket! Inkább nézz utána, ki az, aki
illegális valutaváltással foglalkozik nálatok, mert a gyanúsított hamis pénzt
adott el… Azért járj utána! – csapta le a kagylót. – Azt mondja, hogy ott csak
egy fehér férfi valutázik, aki alacsony és vén – nézett tűnődőn az öregre.
– Az a fiatal cigány mondta, hogy onnan való – erősítette kétségbeesetten
a kárvallott.
– Ha hamis pénzt adott el, akkor miért pont ebben mondott volna igazat? –
Istenem, a hülyeség örök, gondolta magában. – Nos, kedves uram, ha valami
eredményre jutunk, akkor értesítjük – állt fel az asztaltól, és túlzott szívé-

2003. február

15

lyességgel kísérte ki az öregurat. Vén ökör, mondta magában, ahogy becsukta
az ajtót, de azért érthető: ebben a fene nagy demokráciában annyi külföldi
pénz forog feketén, csoda, hogy a márkát nem tévesztik össze a forinttal. Viszont utána kellene néznünk, mi a francot csinálnak ott azok, a fát egyre lopják le a hegyről a falusiak, dacára a jelentős rendőrségi állománynak, a múlt héten a budapesti főkapitánysággal kellett végeérhetetlen beszélgetéseket folytatni, most még ez a pénzhamisítás is, kuncogott fel, és még egyszer megnézte
a bűnjelet. Első ránézésre is ordított róla, hamisítvány. Mégpedig nagyon amatőr hamisítvány.
Radu ismét telefonált:
– Bent van a főnök, Margitka? – ha a közelben nem tartózkodott kolléga,
a titkárnővel magyarul beszélt, amennyiben románul válaszolt, akkor a megyei rendőrfőnök hiába tagadtatta le magát. – Átmegyek, van egy érdekes
ügyünk, szeretném személyesen megbeszélni a „föncsivel”, persze, hogy kérek
egy kávét is, drága – „föncsi”, ez nagyon tetszett neki, Margitka becézte így
mindannyiuk főnökét azon ritka alkalmakkor, amikor nála aludt. Jó is, hogy
most nincs bent a parancsnok, mire visszajön, Margitkával talán sikerül összeütnünk egyfajta környezetrajzot, végül is oda való, szedte össze a papírokat,
hátha kiküldenének terepre, indokolt lenne: emberrablás Pesten, már megint
Pest, francok, káromkodni azért még kell tanulnom, fene, franc, baszott, hétszentségit!, ennyit tudok, tolvajlások, a fatolvajok fejszével támadtak a rohamosztagra, megkergették őket, nemi erőszak, pénzhamisítás – mit csinálnak ott
a kollégák, kérdezte ismét magától?
Tudod, Radu, csicseregte Margitka, nálunk nincsenek gyökerek, a környező falvakból költöztették be a népet, mindenki a gyárból élt, osztán bezárták, ez is milyen édes benne, „osztán”, gondolta Radu, „mondani csak tiszta
magyar beszed”, figyelmeztette a szekuritátés viccelődve, amikor végre ide helyezték, s azóta nemigen került semmi haza, folytatta Margitka, csak a pénz
Magyarból, felírni, jegyezte meg magában Radu, Magyarból, Magyarba, ragozta, meg a fa, hát mindenkinek meg kell élni valamiből, nem, a kommonisták elvették az erdőket, kommonisták, többet kell ide járnom kávézni, somolyodott el Radu, hát a parasztok most visszaveszik, ami az övék.
– Volt – szólalt meg végre Radu.
– Most is a miénk – sértődött meg Margitka, és hol marad a parasztozás,
kérdezte magában Radu.
– Ezen ne veszekedjünk, drága – simított végig Margitka kezén.
– Hát a föncsi? – váltott témát Radu.
– Bukarestből kellene jőjjön – nyújtotta el a magánhangzót amúgy székelyesen Margitka, megrázkódott, tudta, ilyenkor a parancsnok mindig ki van vetkőzve magából. „Egészen ki van kelve a képiből…” – szokta suttogni a telefonban Radunak.

16

tiszatáj

A megyei rendőrfőnök tényleg elég morózus hangulatban lépett be az ajtón, felvonta a szemöldökét a kávéspoharak láttán, valamit morgott, amit vehettek akár helytelenítésként, akár köszönésként is, csak a fejével intett Radunak, befelé.
– Akarsz-e a menyasszonyom lenni, Margitka? – lépett ki a parancsnok
szentélyéből Radu.
– Magának még most is csak viccelődni van kedve, pedig láthassa, mennyi
dolgom van – nézett fel a gépelésből Margitka, hivatalosra vette a hangnemet,
bár megmaradt a magyar nyelvnél, látván, a főnök nem követi a „magyar kisfőnököt”, ahogyan itt Radut becézték.
– Isten ments, drága kisasszony – kajánkodott Radu. – küldetésbe megyünk.
– Jujj! – pattant fel az íróasztal mellől Margitka –, tényleg nem ugratsz? –
a könyvelői tanfolyam elvégzése után rögtön jelentkezett a titkárnői állásra
a rendőrségnél, „kalandokra vágyok”, magyarázta a legjobb barátnőjének, igaz,
elhallgatta, hogy a keresztanyja már régen itt dolgozott, egy kis protekció nem
árt, mondta az apja is, ebben a szűk világban, de eleddig a legizgalmasabb munkája a jelentések kivonatolása volt, viszont a szakzsargon – méghozzá románul –
egy csipetnyi izgalommal sem kecsegtette ezidáig, semmi vér, hogyan szúrt az
egyik, hogyan csapta agyon baltával a másik, semmi, szúrófegyvernek látszó
tárggyal, fordította le magának, mi az, hogy „látszó tárggyal”, vagy szúrófegyver, vagy nem az, kérdezte az egyik éjszaka Radutól, szerette, ahogyan a férfi
nyugodtan elmagyarázta neki, nem mindegy a gyanúsítás, illetve a konkrét
vád, amíg nem bizonyítasz, addig ártatlan a delikvens, fogalmazott Radu, Margitka meg arra gondolt, ezért megéri veszekedni az anyjáékkal, ingázott, legföljebb majd azt mondja, sok volt a munka, bent aludt Katinál, szerencsére Katinak nincs telefonja, viszont Raduval emiatt csak kevés időt tölthetett, nem
mintha a férfi ezt valaha is felpanaszolta volna, de akkor is, az anyjának már az
kínosnak tűnt, hogy a rendőrségnél dolgozik, és ha – ne adj, Isten – az otthoni
hétvégéken bemerészkedett valamelyik diszkóba, akkor nagyon hamar „lerendőrkurvázták”, bezzeg, amikor valakinek útlevél kellett, vagy amikor a sofőrvizsgához akarták benyújtani a dossziét, akkor kedves Margitkám volt, hozták
a kávét és a szappant, szipogott is eleget Radunak, hogy ez így nem jó, tisztára
tudathasadás, Radu persze mindig kinevette, hát akkor mit mondja én, szokta
kérdezni, azt, hogy szeretsz, törleszkedett Margitka, viccölsz, Margit, igyekezett Radu imitálni egy részeg székelyt, de hát ez nem vicc, legalábbis Margitka úgy érezte, nem adta oda magát senki másnak, csak Radunak, még a rendőrparancsnoknak sem, pedig azóta lehetne, mit lehessen tudni, rendőrségi
szóvivő, mutatnák a tévében, az alkata megvan hozzá, románul is tud annyira,
ezek a székelyek meg aztán adnak munkát, s most, lám, „bevetésre” megy
– Tényleg nem hülyéskedsz? – nagy izgalmában arra sem figyelt, hogy a főnök

2003. február

17

talán meghallhatja, és akkor lefújva az egész akció a túlzott személyes érintettség miatt.
– Nem, drága – fogta meg az állát a férfi. – Hazamegyünk. Hozzátok.
– Ó – Margitkának, enyhén szólva, megcsappant a lelkesedése. – Hát ott
semmi érdekes se történik, meg aztán én nem is tudhatok ott „beépülni” – ráadásul, és ezt már nem merte megemlíteni Radunak, megígérte a szüleinek,
rendőrhöz soha nem megy férjhez, hogy’ állítson be most egy ilyen vőlegénynyel.
– Gyerünk az irodámba, ettől a pillanattól az én beosztottam vagy – fogta
meg a könyökét Radu, a folyóson viszont egy szót sem szóltak egymáshoz.
– Mondd, szerinted mennyire lehet érezni, hogy román az anyanyelvem? –
Radu különös gonddal formálta a magánhangzókat.
– Háát… olyan idegenes a kiejtésed, de csak mintha Kolozsvárról jöttél
volna – Margitka nem akarta elpuskázni élete első küldetését.
– Ez az – csapott az asztalra Radu. – Nagyon jó. Kolozsvár! Így legalább
nem lesz feltűnő, ha néha román szavakat keverek a beszédembe, ott egyébként is úgy beszélnek – a tavalyi továbbképzőn vette észre. – Szóval: kolozsvári könyvelő vagyok, egy itt szervezett szakmai bulin ismerkedtünk össze, te
azért nem beszéltél rólam, mert nem tudtad eldönteni, komolyak-e a szándékaim, apám román, anyám magyar, így legalább nem „maradunk akkora hazugságban”, és legalább új nevet sem kell kitalálnunk.
– Okszi – mintha csücsörített volna Margitka. – Bár így is baj lesz a szüleimmel.
– Nem baj – szedelőzködött az újonnan kinevezett vőlegény –, majd leisszuk.
*
Hm, morfondírozott Radu, alibinek nem is rossz, miközben megadóan bólintott a közúti rendőr felé, hát a könyvemet mikor kapom vissza, kérdezte
– szándéka szerint – tört románsággal, majd, vonta meg a vállát a helybéli
rendőr közömbösen, ez is a megyeszékhelyről jön, azt hiszi, övék a világ, na,
most majd meglátja, sose törődj, haver, szólt át a másik sofőr, kettejüket büntették meg az elágazásnál, ahol a kisváros felé lehetett letérni, hogy miért,
az ördög sem tudja, holnap már ismét kezemben a könyv, te tetű, szólt oda
a „zsernyákra”, visszavásárolom, kacsintott Radura a helyi nagymenő, hja, én
is visszakapom, gondolta Radu, szóval így megy ez itt, nagyot fog nézni a kolléga, mindegy, játsszunk egyelőre tovább, Margitkát oldalba kellett böknie, nehogy elröhögje magát, bunő ziuá, igyekezett elnyújtani az „ő” betűt, lá révédéré, tette hozzá mosolyogva Margitka, a kanyar után már nem bírták visszatartani, mindketten tomboltak a jókedvtől, Margitka cuppanós puszit nyomott
az arcára, haláli vagy, vihogott, haláli, „mortal?”, fordította volna automatiku-

18

tiszatáj

san Radu, ezeknek a magyaroknak még a halál is kacagság, székelyeknek, javította ki magát, emlékezvén még Margitka zsörtölődésére valamelyik éjszaka,
székely szarta a magyart, idézte volt akkor egyik klasszikus írójukat, vagy
nem is, ezt a vasvillás öreg mondta, aki a ganyézós villájával „hajtotta meg”
a magyarországi turistákat a kaszálójáról, ide szartak nekem, magyarázkodott,
ehejré, ahajt benn, ehejt az a közel, ahajt meg a távol, tanulta akkor, a sok
„ácéistennyiladécés körbeokádta a pionyértábort”, a diáktalálkozón tényleg
sok gondot okoztak a részeg fiatalok, de ez a rejtvény volt a legérdekesebb a
számára, „ácéistennyiladécé”, mi a franc ez, Margitkát kellett segítségül hívnia,
mint akkor is, amikor a „medvés” öreget hallgatta ki, tulajdonképpen ekkor
került közelebb Margitkához, az orvos utasításai szerint igyekeztek kíméletesek lenni a beteghez, hát oszt’ mi a fenefranc történt vóna, mérgelődött az
öreg, kaszálok, kaszálok, oszt’ jön a medve, odabaszok egy istenmáriásat, mire
kaptam egy akkora pofont, hogy Máris sem adott vót akkorát, amikor a komával három napig elé se bújtunk az Asszonboszontóból, s asztán usgyé, csak
a főúton nyikkantottam el magam, ekkor lépett a színre Margitka, megigazgatta
a párnát a bácsi feje alatt, demér’ kellett visszamennie, János bácsi, kérdezte,
mintha a lánya lett volna, az első kocsi behozta volna a kórházig, nem veszített
volna ennyi vért, mér’, hát mér’, mert ott maradt a kalapom, még a nagyapámé vót, s akkor megint esszeverték, bólintott Margitka, mintha csak egy
lagziról beszélne, essze hát, ott ette e rosseb a kalapon, micsináltam vóna,
s ezért majdnem meghalt, szólalt meg Radu, az öregnek nagyon nem tetszett
a magyarul beszélő egyenruhás, nohát, legyintett, Pista komámnak annak idején
a fél tökét szakította le egy medve, s azóta is ott eszi a fene minden bálban,
diszkóban, amióta megmurált az asszony, legyintett, adjon egy szivarat, akármelyikük lehetne egy János bá, nézte az út szélén ballagó embereket Radu,
fura egy népség lakik itt, gondolta, most mire gondolsz, törte meg a csendet
Margitka, fura egy népség lakik itt, mondta ki hangosan is Radu, bunkók, fröcsögött Margitka, nem méssz be a rendőrségre, nem, majd holnap, rázta a fejét
Radu, egyelőre „lássuk a medvét”, vigyorodott el.
*
– Már tegnap vártalak – nyújtotta kezét a helyi rendőrparancsnok. – Itt
a sofőrkönyved is – kutatott a fiókban, majd az asztalra dobta a műanyag
kártyát.
– Pedig pénzt nem adok érte – somolyodott el Radu. A rendőrfőnök arca
megrándult.
– Hát ezt meg honnan veszed? – vetette oda foghegyről.
– Balázs Lászlótól, Bandi komám – nyomta meg a helyi parancsnok nevét
Radu. – És még le is tetűzte az emberedet.
Andrei-András-Bandi, a rendőrfőnök leült:

2003. február

19

– Nézd, jó lenne, ha már az elején tisztáznánk valamit. Néha nem árt behunyni a szemünket a kisebb vétségeknél, csak hogy a nagyobbakat felgöngyölítsük. És még mindig inkább száguldozzanak, ha nem sajnálják az autóikat
ezen a rossz úton, mintsem inkább egymást bicskázzák, nem beszélve a többiről – pöccentett Radu felé egy vaskos dossziét.
– Bandi, barátom – negédeskedett Radu –, mi a fene folyik itt?
– Ami mindenütt – tárta szét tétován a karját a rendőrfőnök, ugyanazzal
a mozdulattal elővett egy konyakos üveget, meghúzta, majd poharakat is tett
az asztalra.
– De, kedves barátom – hajolt át a poharáért Radu –, ti itt kurva sokan
vagytok.
– Negyvennégyen, kiskatonákkal együtt – jegyezte meg fakó hangon Andrei-András-Bandi. – De te azért jól megtanultál magyarul, hallod-e? – csillant
végre valami érdeklődés a szemében. – Pedig annak idején, Bukarestben, alig
tudtam belédverni az „a” hangot, emlékszel?
– Állj, koma – emelte fel a kezeit Radu. – Nem inspiciálni jöttem – ezt a kifejezést is Margitka szokta használni, ha „Bukarestből jöttek a fejesek”. – Csak
nem értem, nektek gépfegyveretek van, meg minden, azok meg fejszével kergetnek meg benneteket.
– Te lőnél? – emelte fel végre a tekintetét András. – Ha a Nagy Román Alföldön lopnák a búzát, vagy mittudomén, te lőnél?
– Igen – mondta csendesen Radu. – Igen. Legalábbis a levegőbe.
– Azt itt baszhatod. „Milicista” vagy, csöszd meg, gyűlölnek. Egy kanál vízben megfojtanának. Levegőbe, hogy el ne röhögjem magam – tette el az üveget
a régi barát. Radu érezte, hogy ezennel a beszélgetés befejeződött. De azért szerette volna folytatni.
– És a felesé… – a barátja keze ökölbe szorult. – Szóval, a felebaráti szeretet?
Nem katolikusok?
– De. Többnyire azok. És inkább vasárnap délelőtt. – mondta a rendőrfőnök. – Itt van az összes jelentésem – állt fel hirtelen. – És Radu: ha el akarsz
vegyülni, húzz farmert, errefelé zakóban még a polgármester sem jár – húzta
be az ajtót maga után. Mit mondtam rosszul, tápászkodott fel Radu is, mi lett
ebből az emberből?
*
Jajj, Margitka, hogy magácska milyen fess fiatalembert fogott, a tömbház
előtti padon úgy ültek a szomszédasszonyok, mintha tollászkodnának, kolozsvári könyvelő, mondta büszkén az édesanya, félig román, de úgy beszél magyarul, magam sem különbül, tette hozzá, jajj, ne mondja, kolozsvári, kérdezte
a szomszéd lépcsőház pletykafelelőse, a kisunokám is oda jár egyetemre, és mikor lesz az esküvő, kérdezte a harmadik, Margitka letette a telepakolt be-

20

tiszatáj

vásárlószatyrokat, tudj’ Isten, egyszer meg kell nézzük, találunk-é, hát, majd
összecsiszolódnak, mint münk az embörrel, és a fia, csattant fel Margitka, idegesítette ez a sok „káráló tyúk”, ahogyan az apja nevezi őket, nem férik a bőribe’, mán megint benn van a börtönbe’, ha arra járna, megnézhetné, Margitka, pislantott fel laposan az anyóka, ha láttyák, ugyi, hogy a rendőrségtől
járnak hezzá vizitába, hátha kiengedik hétvégire, mit követett el, kérdezte
csendesebben Margitka, mit hát, megbulált egy kurvát, oszt’ az feljelentette
nemi erőszakér’, pedig még fizetett is a csóró, szerintem még mindig azért jár
rá a rúd, mert a forradalomkor fejberúgta azt a szekust, Csürkelábat, lihegett
mellettük asztmásan egy öregember, nem az az erőszak, amit a maga fija követett el, hanem amit máma iccaka csinálhattak a diszkósok, a fél milicija künn
van a Kerek-erdőbe’, hörögte el végre, hogy anyjuk ne szülte vóna meg űket,
hadonászott a szomszéd pletykafelelős, és hát kicsodát, kicsodát, telepedett le
az öreg, gombával tele hátizsákját lába közé fogva, azt a korcsot a belső
uccából, né, tuggyák, aki egy kicsit süsü, a vénember a feje előtt a kezével intette, milyen süsü, ne mondja, sápítoztak a vénasszonyok, egy kóláért, asszongyák, adta a jól értesültet az öreg, egy kóláért, kérdezte a rendőrfőnök, én megkérdeztem, magyarázta a kisebbik, hogy egy pezsgőért nem-e szopna le, erre
asszonta, hogy csak a kólát szereti, hát akkor azér’, mondtam, kivittük ketten
izével, né, intett balra, Kalányos Csingacsukkal, én előlről szoptattam, ő meg
hátulról nyomta, mit értesz azalatt, hogy „hátulról nyomta”, kérdezte a rendőrparancsnok, miközben a halántékát dörzsölte, úristen, gondolta, ha ezt Radu
elolvassa, és micsoda nevek, Csingacsukk, legalább helyesen írták volna a keresztlevélben, a gyorsírónő közönyösen jegyzetelt, hát, baszta, mit, vonta meg
a vállát a megszeppent gyerek, látott valaki, kérdezte a rendőrfőnök, az egész
diszkó, szólalt meg a cigány is, hogyhogy az egész diszkó, hát kigyültek, körbeálltak, és biztattak, mindketten egyszerre magyaráztak, mi az, hogy bíztattak,
hitetlenkedett Andrei-András-Bandi, hát, mindenfélét kiabáltak, adjál neki, jó
vagy, ilyeneket, és azután, kérdezte a lánytól, semmi, mondta az, visszamentem a pult mellé, hányingerem is volt, mondtam is a kiszolgálónak, hogy milyen hányingerem van, de ami igaz, az igaz, ők a kólát megfizették, pedig őket
is mindenki kacagta, fogta bővebbre mintegy felmentésként a beszámolót, akkor meg, kedves asszonyom, fordult a feldúlt nő felé a parancsnok, mit keresett a maga lánya a Kerek-erdőn, végül is legalább egy kilométer a diszkótól,
a diszkó közönsége nem kíséri ki ezeket a fiúkat csak ezért, nem, nem, az
a diszkó mellett vót, mondta a lány is, elment, hogy felakassza magát, mert ezek
meggyalázták, sziszegett az anya, nem, mama, szólalt meg a kislány mégegyszer, csak fosnom kellett, és tudtam, hogy otthon nincs víz, vagyis nem lehet
lehúzni a budit, tette hozzá, a rendőrfőnök felé fordulva, és hát, ott elaludtam,
no, a két fiú felröhögött, kuss legyen, majd a börtönben röhöghettek, csattant
fel a parancsnok, szent szar, nézett maga elé, ebben a hónapban már a második

2003. február

21

nemi erőszak, maguk most elmehetnek, intett a lány és az anyja felé, fiúk,
mondta komolyan, amikor becsukódott az ajtó, a börtönt semmiféleképpen
sem úszhatjátok meg, de ha együttműködtök a rendőrséggel, talán csökkentik
a büntetéseteket, mondjátok meg nekem, ki a fene hamisít itt forintokat,
tuggya mit, állt fel Csingacsukk, megbilincselt kezét az asztalra téve, inkább
megbaszom a maga feleségit, ha a pap majd ráunt, de nem vagyok árulkodós,
mire a rendőrfőnök irtózatos pofont adott neki, a cigányfiú orrából, füléből,
szájából kezdett folyni a vér, hiába pofozkodik, ugrott fel a kisebbik is, mindenki tuggya, hogy a maga feleségit a lenti pap bassza, ezért van úgy oda, ő is
kapott egy pofont, a gyorsírónő fel sem pillantva írta, hogy csatt.
*
Radu elgondolkodva lapozgatta a gépelt oldalakat.
– Akkor Bandi ezért ilyen… – nem jutott eszébe a megfelelő magyar szó –
„aiurit”.
– Elszállt, kedvesem – bújt az ölébe Margitka. – De hát ezt mindenki tudta.
– Én nem tudtam – emelte fel a hangját Radu. – Mit tudott mindenki?
– Drága, ne húzd fel magad – dörgölőzött Margitka, te jó Isten, gondolta
Radu, ezt a nőt a végén még el fogom venni feleségül, mindig tudtam, hogy
a kispolgári nők visznek engem a sírba. – A barátod – nyomatékosította mondanivalóját az extitkárnő – egyszer rajtakapta a feleségét, amint a lenti katolikus
pappal, tudod, na – elpirult, mintha még mindig az az elsőáldozó kislány
lenne, aki először gyónta meg a bűneit. – És, asszongyák – csacsogott izgatottan –, hogy akkor csendesen csak annyit mondott Bandi: ha már elkezdtetek
henteregni, fejezzétek is be, azzal megfordult, bement a kocsmába, ahol elmesélte a sztorit a szogálatban ott ivó beosztottjainak. Azóta ilyen – Margitka
megszeppent Radu elsötétülő arca láttán.
– A kutya úristenit – Radu észre sem vette, hogy új káromkodást tanult,
a tegnap este használta az „apósa”, miután lefeküdtek, áthallatszott szobájukba
az öreg zsörtölődése, hogy az én lányom egy ilyen korcsitúrával izélteti magát,
mi az a „korcsi túra”, suttogta Radu, tudhatnád, vihogott a lány, románul is
így mondják, se nem hal, se nem hús, vagyis sem nem román, sem nem magyar, konkretizálta Radu, egen, lihegte Margitka, és ez baj, kérdezte Radu, miközben lehúzta a lányról a hálóinget, nem, csókolta meg a mellkasát Margitka,
vót itt egy szekus, kezdte, otthon néha akaratlanul is tájnyelvbe váltott, akinek
vót két fia, csúszott lennebb a férfi teste alatt, és azok alig tudtak románul, de
ettől függetlenül mindég megverték őket a focipályán, akkor meg mi a baja
apádnak, fordult a hátára Radu, hagyd el, mondta Margitka, az a baja, hogy
nem lettem fiú.
Másnap este vacsora után az öreggel ketten maradtak a „nagyszobában”,
Margitka anyjával kint a konyhában mosogatott. Az apa kitöltött két vizes-

22

tiszatáj

pohárnyi pálinkát, „fájintos kis pájinka”, gügyörészte, azután némán játszadozott a tévé távirányítójával.
– Hát, édes fiam, mesélj magadról – vett magán erőt az öreg.
– Furcsállom az itteni embereket – krákogott Radu, a „pájinka ténleg fájintos vót”, állapította meg magában.
– Mer’? – kérdezte az „apósjelölt”.
– Hát – bátorodott neki Radu –, anyám mindig a székelyek vendégszeretetéről, a legtisztább magyar nyelvjárásról, ilyesmiről beszélt.
– Értelmiségi takony – intett bizonytalanul az öreg, és Radu nem tudta, hogy
a Duna TV-re értette-e, amely csatornánál éppen megállapodott a nyugdíjas tanító, vagy az anyja meséjére. – Megmondom, édes fiam, mi van itt: gazemberség.
Az „édes fiam” csak amolyan megcsontosodott szóhasználata volt az apósnak, Radu nem is érezte magát megtisztelve.
– Például ez az erőszak… – folytatta az öreg.
– A kólás? – kérdezte Radu szórakozottan.
– Te honnan tudsz róla, hiszen egész nap alig mozdultál ki? – nézett rá Margitka apja, és Radu most már végképp nem tudta eldönteni, szórakozik-e vele,
vagy csak részeg.
– Margitka halotta valahol, és akkor felhívtam telefonon Bandit… – na,
most elárulta magát, silány egy nyomozó vagy, emésztődött –, tetszik tudni,
együtt laktunk a kollégiumban Bukarestben – magyarázkodott.
– Tudom, édes fiam, nagyon is jó tudom – veregette meg nevetve vállát az
öreg. – Az egész város tudja.
– Honnan a fenéből? – töltött magának Radu.
– Visszakaptad a sofőrkönyvedet, édes fiam, pedig nem is fizettél – vonogatta a vállát az öreg. – Valami szekus, vagy SRI-s, mit tudom én, esetleg nyomozó lehetsz, ott egyen a fene, ha a lányomat tényleg elveszed. Vesszen Trianon! – emelte a poharát az öreg, Radu automatikusan töltött mindkettőjüknek, fel volt háborodva, az nem igaz, hogy Andrei elmondta volna, Bandi, javította ki automatikusan magát, csakis az az altiszt lehetett, a fene essen belé, hát
így könnyű a fát lelopni, ha így jár a szájuk.
– Apámuram – hajolt közelebb az öregúrhoz, először mondta ki magyarul,
hogy apámuram, az öreg mintha meg is lepődött volna –, mondja, Bandi jó
„milicista” maga szerint?
– Jó hát – bólintott az öreg –, ezidáig az egyik legjobb. Állítólag olyan pofonokat tud adni, hogy még a régi csendőrök is tanulhatnának tőle.
– Akkor meg – kérdezte kissé részegen Radu – azt mondja meg, apámuram,
miért nincs itt törvény?
– Menj a fenébe, édes fiam – fejtette le a „vő” karját a válláról az öreg tanító –,
menjetek diszkóba, ott majd meglátod.
*

2003. február

23

Az egyik diszkó a régi művelődési házban volt berendezve, Bartók Béla
Művelődési Ház, olvasta el Margitka, ki az a Bartók Béla, kérdezte Radu, hát,
egy zeneszerző, mondta Margitka, végre felemelt fejjel léphetett be az ajtón,
bent, az előtérben már ott ivott a fenyőfa asztaloknál a rendőrfőnök is, csak
úgy odaintett a sörösüveggel, szótlanul leültek, Radu csavargatta a fejét, menynyi szép lány, gondolta, és mennyi ronda, válaszolta Andrei-András-Bandi,
mintha kitalálta volna Radu gondolatát, nézd meg, túlnyomó részének hiányos
a fogsora, te részeg vagy, állapította meg Margitka, fogd be a szád, mondta
csendesen a rendőrfőnök, te fogd be a szád, nézett rá Radu, mi van, koma,
baszkalódunk, dülöngélt mellettük egy inasabb fiatalember, Radu elkapta a kezét, csuklóból visszatörte, nem szeretem, ha belepofáznak a szövegembe,
mondta nyugodtan, a rendőrfőnök elővett egy bilincset, a fickó kezére csattintotta, elvezette az ajtóig, és a kilincshez kötötte, visszatért, na, hekusom, nézett Radura, akarom látni azt a, elővett egy papírficujkát, Kalányos Csingacsukkot, mert, kérdezte Bandi, mert szerintem ő az egyik hamisító, haha, röhögött fel Bandi, neked elment a szép eszed, lehet, mondta Radu, de szeretném
látni, rendben, adta meg magát hirtelen Bandi, hé, intett az egyik civil ruhás
beosztottjának, hozzátok ide azt a cigányt a fogdából, de rögvest, motyogta
magának, feje az asztallapra bukott, gyere, táncoljunk, ragadta kézen a megszeppent Margitkát Radu, a nagy terembe alig fértek be, de azért találtak maguknak egy ringásnyi helyet, hé, haver, Radu körülnézett, látta, hogy körbevették, darabos fiatalok méregették Margitkát, ezt a rendőrkurvát nem szívesen látjuk itt, főleg nem ilyen nyakigláb faszkalapokkal, tette hozzá vihogva
egy köpcösebb gyerek, aki a barátunkat azzal a felszarvazott balfasszal bilincselteti meg, Radu hirtelen ütött, a kurvázó fiú törött orral a földre esett, de
rögtön hárman is ugrottak, Radu megrogyott a súlyuk alatt, sikerült egy kaszáló mozdulattal kirúgnia támadói lábát, rögtön felpattant, erre hátulról elkezdték bombázni sörrel teli üvegekkel, hamuzókkal, a szemébe már vér folyt,
amikor térdre esett, nem látott semmit, még ekkor is ütött, érezte, hogy valaki
a hajánál fogva akarja felhúzni, hátranyúlt, és a sokévi edzések rutinja diktálta
mozdulattal átdobta magán a támadót, és eltörte karját, ekkor valaki a fejére
sújtott, ettől letaglózódott, le vagytok tartóztatva, rohant be a rendőrfőnök
egy szakasz kiskatonával, Margitka ökleit szájába gyúrva állt a terem szélén, le
a nagy faszt, üvöltött valaki, rárohantak a rendőrökre, most az egyszer nem
számított, ki melyik faluból jött be, csak egy riasztólövés tudta lecsendesíteni
a támadókat, a rendőrfőnök pisztollyal a kezében állt fel a földről, megállították
a zenét is, le vagytok tartóztatva, ismételte meg csendesen, többet itten zene
nem lesz, egészítette ki a mondókáját, márpedig itten zene lesz, üvöltötte hátulról valaki, nagydarab ember rohant a rendőrfőnök felé, senki nem látta, mikor tért magához Radu, hogyan tudott átugrani akkora távot, a fickó nyakát
könyékhajlásba fogta, meg akarsz halni, kérdezte csendesen, ti vagytok a halot-

24

tiszatáj

tak, lépett ki a tömegből egy fiatal gyerek, a fő fatolvaj, intett fáradtan, de teljesen józanon a rendőrfőnök, soha nem lehet elkapni, több pénze van, mint
amit az egész megyei rendőrség életébe össze tudna keresni, a havereiteket lecsukták, szólalt meg vontatottan Radu, mi, kérdezte valaki, kinek a haverét,
akik Pesten lányt raboltak, hogy kiverjék a patronból az elmaradt pénzt, magyarázta Radu, őket, elkapták a magyar rendőrök, börtönben vannak, eleresztette a már fuldokló fiatalt, na, húzzatok el innen a faszba, állt fel egy megtermettebb fiú, micsoda, fordult felé Radu, ma estére elég a fesztiválból, tűnés, ismételte meg a fiatalember, súlyos arany nyaklánc lógott a pólója fölött, ez meg
ki, kérdezte fáradtan Banditól Radu, innen ment ki, vonta meg a vállát a rendőrfőnök, állítólag maffiózó Magyarországon, Romániában mostanában nem
csinált semmit, legalábbis amennyire én tudom, tényleg elhúzunk, kérdezte
Radu, most már igen, ma estére elég volt, ezt a hármat vigyétek, intett a kiskatonáknak, lecsukni, látod, mosta a vért az arcáról Radu, az a pisztolylövés
csak használt, Andrei törődötten vizsgálta a saját tükörképét, féltem, koma,
minden hétvégén ez történik, de most az egyszer beszartam, magyarán.
Nos, kedves fiam, Csingacsukk, mondod, vagy nem mondod, állt pihegve,
a bikacsököt lóbálva Radu, szegény Margitka, majdnem sokkot kapott, alig lehetett hazaküldeni, biztosan nem tud aludni, Andrei-András-Bandi rosszallóan
csóválta a fejét, ez nem módi már, komám, de ti ott a megyénél biztosan jobban tudjátok, húzta meg a konyakos üveget, nem mondom, nyögte a cigány,
de igen, koma, sújtott még egyszer a talpára Radu, bizony, hogy mondani fogod, fontosak neked a tökeid, kérdezte, és a fenékpofák között becsapott, a fiú
felüvöltött, tudod, koma, folytatta Radu, a börtönben alighanem seggbebasznak az elején, de később te nem fogod tudni seggbebaszni az újoncot, mert
nem lesz mivel, még egyszer odacsapott, üvöltés, mondom, nyöszörögte a fiú.
Csak ne üssön többet.
*
– Tényleg elveszel feleségül? – Margitka nem hitt a fülének.
– Egen – vette apásra a hangját Radu. – Mint a pinty.
– Apám szerint te egészen jó nyomozó vagy.
– Egen – ismételte meg Radu, kurvára jó nyomozó vagyok monologizált
magában, sajnáltam azt a kis mérnököt, vajon mivel tudták rávenni, hogy lefénymásolja azokat az ötezer forintosokat. Ráadásul a vasüzem fénymásolóján,
megáll az ember esze, fekete-fehér fénymásolón. Aztán sajnáltam a gyerekeket
is, akik színes ceruzával pingálták ki a másolatot, hogyan is hihették, eladható
„árut” készítenek. Nem érte meg a börtönt az az egyetlen eladott bankjegy.
Most már sajnálom a cigányt is, akit a diszkóbeli verekedés utáni első dühömben úgy kikészítettem. Sajnálom Bandit is, bár, igaz, és itt keserűen felröhögött, sajnálom azt a papot is, akit a falusiak a minap kaptak el üzekedés

2003. február

25

közben egy ottfelejtett szénaboglyában, és elcsenték a ruháit. Mit nem adtam
volna, ha látom, amint a sarjú alatt becsempészik a paplakba, röhögött továbbra is, bár fájdalmat okozott neki a felhasadt szája.
Margitka megütközve nézett rá. Sajnálom ezt a lányt is, ölelte át megnyugtatóan Margitkát Radu, hogy fognak hiányozni neki a hegyek ott lent, az alföldön. Hátrafordult az autó ülésén, visszanézett a távolodó kisvárosra. Innen
már csak egy tömbházsor látszott, rögtön utána kezdődött a legelő, buta egy
vár, mormolta, kint a bárány, bent a farka, fújt Margitka fülébe, a gyereknek
meg az lesz a neve, hogy Old Shatterhand, mondta komolykodva Margitka.

NAPSUGARAS OROM (2002)

26

tiszatáj

LÁSZLÓFFY ALADÁR

Falu végén kurta mondat
Őszi napnak alkonyulatánál
utazék egy mondat ablakánál,
éreztem, hogy vonat az a mondat,
hallgatása történelmet mondat:
magyar rigómezők jönnek-mennek
moziján a vonatvégtelennek,
elmaradó tanyák, tornyok, póznák
amit elhagy, másnap visszahozzák.
Mintha angyal-jeggyel betlehembe,
mi csak ülünk itt egymással szembe
heverünk, mint puszta a subáján,
ölünkben a magyar-tojó bárány,
csattognak a hidak, mint a kardok,
néhol folyó mutatja a martot,
hol kis népek vére foly beléje,
éj van, csend és nyugalomnak éje,
nosza most épp annyi minden árán
rácegres az áldozati bárány?
Nagy a szombat, közepes a péntek?
Madéfalván laknak a szegények?
Lenn a helyzet tengersík vidékén
szívunk érte s tűrünk, mint a kémény,
néha szirénázunk, mint a mentő.
Majland – Abony: harminckettő – kettő!
Felvirágzott vonatokon mennek
neki a nagy birkatürelemnek.
Honfi, honvéd, honárulás, honlap –
nincsen olyan vonathosszú mondat,
ami végre végét lássa ennek:
Szabédival kihült egyetemnek,
török, tatár, magyar kanizsának,
kanizsai özvegy dorottyának,

2003. február

27
mint a vonat, ki letépte láncát,
néha csak egy mondat küldi táncát…
Húzd rá, vonat, megittad az árát!
Bánkok naív vén haragja jár át,
kopott igazságok jönnek-mennek,
kik voltak a kunlászlói ennek?
Ha egy mondat megmutatta táncát,
le is tépte mennyi nemzet láncát.
Magyar rigómezők jobbra-balra.
Régi nevét ma már meg se hallja.
Hevernek, mint puszta a subáján.
Kézihajtány araszol a pályán.
Hátrahagyott tornyok, tények, póznák,
ha már végre európát hoznák,
újabb igazságok jönnek-mennek.
Kik lesznek a kunbélái ennek?
Háryjános valutája hódít
rácegrestől kiskundüsseldorfig.
Csíkcsicsó csak lecsó, nem is ének?
Csak a pecsovicsok szeretnének?
…Egy életem, egy halálom, Mondat!
Él az érv, az ész, a nyelv, ha mondat.

28

tiszatáj

KÁNTOR ZSOLT

Szövegszomjúság
(REGÉNYRÉSZLET)
Hó és hó, mindent betakaró tisztaság, a fellebbenthetetlen, fehér lepel, becsomagolt kövek, gallyak látványa, igen, eleinte megragadó, bűbájos valóság,
azután szűnni nem akaró, téli unalom. És erre még rájön a sötétség rétege,
a szurok, ilyenkor vagy megbolondul az ember a szobában egyedül vagy verset
ír. Egyre megy. Az eget lágyan bebalzsamozzák, ahogy Ronsard írta mosolygásról írott költeményében, az erdő lenyűgözve táncra kel, felgyűrődik a sík,
s vannak valahol még vérvörös korallok, amelyek lángra gyúlnak, akadnak pillanatok, amikor úgy érzem, a költők nemzedékről nemzedékre becsapták az embereket, mert folyamatosan hazudtak, csaltak, félrevezették az olvasókat, így
egyedüli értelme a prózának van, az epikának, nem felejtve el, hogy a Biblia az
etalon, és innen nézve a dráma még gyanúsabb műfaj. Ilyen hangulatban persze
ne írjon mást a dolgozó, csak regényt. De eszembe jut rögtön Ladislav Klima
kijelentése, mely szerint az alapok a magasba repülnek, a magaslatok a mélybe
merültek, akkor, ha ez van, még inkább hiábavalóságnak tűnik az irodalom,
s kiderül ez abból is, ami alant következik. Az író ír, nem esik nehezére, de folyton versszerű textusok bukkannak elő a fejében, hiába akar rendkívülien prózai lenni, félálomban is cetliket firkál. Ebből könnyen az lesz, gondolja, hogy
többször is elkezdődik a regény. Először éjjel, amikor valóban ezt a részt gépeli, másodszor, amikor lefekszik és álmában újra kezd valamit a szöveggel,
harmadszor pedig reggel, amikor is letörli a képernyőről az egészet és elfelejti
azt is, hogy álmában mivel kezdte. Harmadszor viszont már ki is nyomtatja és
menti a lírai hangvételű prológust.
Nincsenek esték már, csak léggömbök, azok pukkannak el, amikor megjön
az álom, nincsenek ízek, csak beharapott ajkak, rúzs és csordultig telt memória. Egy kéz kiszakítja a megfigyelőt a tükörből.
Ahogy a samottlabirintust szerkeszti bele a cserépkályhába a kályhás, ahogy
a hegedűbe illesztik azt a belső tartópillért, amit léleknek is neveznek a hangszerészek, s ahogy a befőttesüvegekbe épített vitorlás hajók készülnek, olyan
aprómunkával, olyan hálával és jókedvvel, precízen, elegánsan és szépen szerettem volna élni, mint a régi mesteremberek. Délben, pont harangszó közben
kanalazni a gombalevest, nyugodtan kimenni a meccsre vasárnap, beülni sörözni, templomba járni, színházba, moziba, lóversenyre, kirándulni minden
hétvégén, kertes házat venni, stb. stb. stb. de hát sok Krúdyt, Szép Ernőt olvas-

2003. február

29

tam, és közben elfelejtettem a pénzkeresést. Kisvárosi kiadóigazgatónak lenni
manapság inkább szégyen, mint dicsőség, azt mondják a jómódúak, az irodalom komolytalan terrénum, meddő föld…
Mielőtt beléptem volna az étterembe azon fondorkodtam, hogy kitaláljak
valami újat, ami áttörést hoz a mindennapjaimba. Azt biztosra vettem, ebből
Istent nem lehet kihagyni. Már ültem a fehér asztalnál, a figyelmem egy úton
érkezett a tudatomba, de hét úton szaladt el, rostjaira bomlott, szálaira szakadt, úgy kellett az étlap után kapnom, hogy újra egyetlen egy fejjé álljon öszsze az agyam. Opus restaurant, találtam egy verscímet az emlékezet-spájz legeldugottabb polcán. De rögtön elkezdtek mozogni a betűk a szemem előtt,
mintha szaladgáltak volna az étlapon a mondatok, azután kitisztult a kép, ez
egy pici rovar, mondtam, csótány, nagy levegőt vettem, szelet bocsátottam
a jövevényre, ő meg lepottyant, mielőtt odaért volna a felszolgáló, látta, amit én,
mosolygott, nem cinikusan, nem is bocsánatkérően, hanem olyan idétlenül,
mint akit zavar a dolog, de ugyanakkor tudja, ez itt nem meglepő fejlemény,
s ha nem is veszem tudomásul, szokjak hozzá, térjek napirendre fölötte minél
hamarabb, különben még meg is fognak dorgálni, amiért nem nyomtam agyon
rögvest e bogárkát, hanem egérutat adtam neki, a pincér megengedte, hogy
rendeljek, bólintott és távozott, míg én eltöprengtem, vajon honnan van ez
a nyugalom bennem, hisz óemberem rég patáliát csapott volna, hozzátéve néhány zaftos káromkodást, de a lassacskán felfejlődő új ember győzött az én
tudatalatti szelleme felett és kihajította a testemből a gorombaság és a düh által
táplált démont, így szelíden néztem az újságot, szótlanul elfogyasztottam a tarhonyás húst, ami némi elégedettséget váltott ki, azután fizettem és ittam az ásványvizemből majd elindultam a kijárat felé, de amikor az üvegajtó kinyílt
előttem, a hátam mögött megszólalt egy ismerős női hang. Ariel, várj egy picit,
igyunk meg egy kávét, automatikusan hátrafordultam, de rögtön meg is bántam, Antónia volt, a vörös hajzuhatag, nagy orral, mellekkel, kisminkelve, elegáns bordó ruha, arany láncok, fahéj parfüm, erős fekete szemöldök, szóval az
eszményi titkárnő a bankszakmából, de versírói hajlammal megáldva, folyton
rágta a fülem, hogy adjam ki, én meg kértem a pénzt rá, legalább a nyomdai
költségre és a rezsire, de nem állt kötélnek, szerelemből meg nem akartam
megjelentetni, annyira nem volt jó, de talonban tartottam, hátha egyszer hajlandó még egyebekre is a lírai ambíciók kiteljesítése érdekében, most viszont
siettem volna saját kötetem szponzorát megfűzni, de nem sérthettem meg,
megpusziltam és visszaültem egy boxba vele, ő tudja, hogy imádom az opusait,
mondta, erre én felvilágosítottam, Istent lehet csak imádni, senki (és semmi)
mást, mégpedig teljes szívünkből és minden erőnkből szabad kizárólag imádni
az Urat, így a költeményekre csak kevéske szeretet juthat, sőt elég, ha a figyelmünket odaszenteljük, de azt is óvatosan, nehogy bálványimádás bűnébe essünk, ennyire vallásos lennél, mosolygott Antónia, vagy csak megjátszod ma-

30

tiszatáj

gad, és nevetgélt, kívánatossá vált a fehér fogak miatt, de nem annyira csábító,
mint egy pénzügyi befektető három utcával arrébb, úgyhogy rövidre akartam
zárni a beszélgetést, hallgattam, most lenne a könyvemre támogatás, ha jól számolom, száznyolcvan félhosszú vers, folyóirat-méretű formátumban úgy kettőszáz B/5-ös oldal, ezer példányban egymillió forintból csak-csak kijönne,
ó, drágám, kellene még egy százas hozzá, vetettem közbe, erre ő gonosz lektornak nevezett és az ajánlat visszavonásával fenyegetőzött, de én kitartottam,
kemény táblás lesz, érveltem, színes borító, envelop, stb., meg kellene adni
a módját ezeknek a klasszikusan veretes textusoknak, ez levette a lábáról, holnap tízkor szerződést kötünk, nyolc napon belül előre utalni az egy egész egy
tized milliót, próbálkoztam, erre aludni kell egyet, így ő, külön vagy együtt,
kíséreltem meg habot is varázsolni a tortára, azt mondtad, rendkívüli ügyben
rohansz valahová, szerintem randevúról van szó, és én nem osztoznék senkivel, ha egyszer melletted döntenék, de nős vagyok, kiáltottam fel, hisz tudod,
két gyerekem van, az más, az rendjén van, na de hagyjuk, túlzottan előrementünk az időben, holnap, oké, fogta a krokodilbőr táskát és eltűnt, ocsúdni
akartam de észnél is voltam, nincs mód most örvendezni, oda kell érnem a másik reménylett forráshoz is, hogy csillapítsam szomjamat, ami elég mélyen
fészket rakott a tudatomban, ahogy kiléptem a Fiume szállóból, már forgott
a fejemben a képzeletfilm, Antónia könyve, könyvteste, gerince, stb., ráadásul
mindez rentábilis, gyerünk, biztattam magam, Istenem segíts, ha még tudsz
szeretni ezek után, de tudsz, tudom, még egy sarok és ott az újabb magvetés,
amely gyümölcsöt terem, az időben, valahol, igen, jó napot, lihegek, de nincs
baj, az ürge is rohant, szintén időzavarban van, innen is megy a reptérre, legyünk rövidek, mennyi pénz kellene, hatszáz ezer, meglátjuk, öntsem szerződés-tervezetbe ezt a kérést, mit vállal a kiadó ezért, hátlap, lógó, filmen, kinek,
mikor adjuk át, hány példányt kapunk a kötetből, kösz, várja a faxot, szia, sört
iszom, ő már az autójában ül, én meg végre elővehetem a füzetem és írhatom
végre, egy imát: Istenem, egy kérdésem még hadd legyen, miért segítesz szüntelen? Hálát adok, Uram, hogy megáldottad bűnös életemet, ki vagyok én, hogy
gondod van reám, ezért dicsőítelek, magasztallak, köszönöm, Jézus Krisztus,
adtál nekem esélyt, családot, munkát, tudatot, egészséget és erős akaratot, fölemeltél, hála neked, Uram, férfi lettem, Ábrahám, Izsák, Jákob, Józsué, Dávid,
Salamon, Ésaisás, mind a Te világító szövétnekeid, hadd tartozzak én is ebbe
a sorba, ne állíts sarokba, a Tied vagyok, senki másé, Uram, de most még hadd
gondoljak Antóniára, hátha belemegy ebbe az üzletbe, szerelembe, megyek
haza, vigyázz rám, Isten szelleme, hadd pihenjek a Te vonzásodban, sugárzásodban, fel akarok tankolni szeretettel, bármennyire is patetikusnak hat, ha
csordultig leszek szeretettel, nem férkőzhet hozzám a félelem, a jó érzések kiszorítják a szorongást, ha képesek uralni az eseményeket, amelyek velem történnek, jó élni, ezt már álmomban suttogom, feleségem tágra nyílt szemében

2003. február

31

ébredek, egy pupilla közepén, mitől horkoltál ennyire, kérdezi egy ismerős
hang, remegtek a falak, Brigitta átjött nevetve, mackó apuci brummog, fújtat,
mint a gőzgép s vonaglik, akár egy fóka, igen, kicsit sok volt a sör, a cigaretta,
a stressz, a nők, na ebből elég, idilli birka, pattan ki az ágyból a nejem, gyerünk, főzzed a kávét, most nem kapsz, ez a büntetés, a kristálycukrot persze
kiborítom, sepregethetek, a neszkávé szavatossági ideje lejárt, balkán, gondolja
bennem a negatív individuum, összekapom magam és futok, a gyerekeket
most nem várom meg, hogy felébredjenek, el sem mosogatok, ahogy szoktam,
autóbusz, dipitáska az ölembe, tegnapi napilap, bóbiskolás, még ilyet, a jármű
álmodik a fejemben, az ikarusz fölszáll, látni a bárányfelhőket, úszunk a tejszínhabban azután egy időalagút, évgyűrűk, nagy hámszövetfoszlányok szakadnak ki a homályból, liánok, hajszálak fonatai, kis forgás, gyorsulás, kalácsillat, melegfront, majd ereszkedés, lassulás, landolás, búzöld lankákon, páfrány
és sűrű fű, az ablakokat elborítja a lomb, avar, süllyedünk, mögöttem megszólal az ellenőr, anyajegyeket és színházbérleteket kérem megmutatni, nekem
nincs semmim, csak egy jövő évi üzleti tervem, tele várható veszteségekkel,
magának a bevételi oldalon kellene tartózkodnia, morog a matróna, oda szól
a habitus-kártyája, állítja a karszalagos nő, tessék kiszállni, kiabál Antónia, ébredj, már egy órája alszol, nem tudod, hol vagy? Egy kék Suzuki, abból szállok
ki, megyünk fel a lépcsőn, Antónia nyitja az ajtót, én lerogyok egy barna
díványra és tovább álmodom, legalább olvasd el a kéziratot, vágja hozzám
a dossziét a költőnő, belelapoznék, de kiesik a kezemből a műbőr tömb, konyakot iszom, felemelem a pipacsmintás díszpárnát és a fejem alá csúsztatom, nagyon expresszív líra, próbálkozom, kicsattanó létezés, erotikus fájdalom, trubadúr költészet, ő lefekszik mellém, a hajával simogat, nem vagy magadnál,
de aranyos vagy, próbálj figyelni, mert akarok neked valamit súgni, jaj a fülem,
zúg, az ég kékjében hótorlaszok, énekli, mint egy téli sanzont, jégkockák zörömbölnek a pohárban, nem kérek több hideg mondat-szörpöt, tégy bele viszkit vagy grogot, titokzatos hurrikán, a kezem a pulzusán, lüktet a tenyere is,
a válla az arcomhoz ér, a romantikát kioltom, megöntözlek, mondja Antónia és
dalol: celofánon át látlak, valamilyen drogot használ, hallani róla, sőt jósol is,
ha extázisba esik, birkózunk az ágyon, de nem jön le egyetlen ruhadarab sem
rólunk, egyszer csak leesünk és én a buszban ébredek, izzadok, pedig hideg
őszi eső kopog az esernyőkön, ballagok munkahelyem felé és közben azon
morfondírozom, melyik szerződés-tervezetet írjam meg előbb, később azon
meditálok, minek gondolkodom ilyen hülyeségeken, egyáltalán hova vezet ez
az egész könyvkiadási, irodalmi tevékenység, amely tökéletes hiábavalóság,
amiben évek óta nem találok semmiféle örömöt igazán, csak csinálom, de nem
ujjongok, nem repesek, csak találgatom, mikor lesz vége, mikor lesz végleg elegem, de nem, egyelőre nincs más, ami kibírhatóvá teszi az egészet, az a reprezentáció, a bulik, kapcsolatok, de már az se, Istenre van szükségem, nem Antó-

32

tiszatáj

nia trükkjeire, Isten jelenlétében lenni, ez lenne a célom, hiába néztem magam
a tükörben, nem őrültem meg, komolyan vettem az elképzeléseimet, hirtelen,
ahogy beléptem a kiadóba, rám tört a depresszió, hiányzott a családom, lelkiismeret-rohamom volt. Na, most érzékelem a tegnapi tobzódást, nincs bűnbánat önsajnálat nélkül és ezt ki kell egészíteni egy csipetnyi kétségbeeséssel,
máris megvan az ok egy újabb ivászathoz, de nem, dolgozni, odaülni a géphez,
bekapcsolni és akármit írni, csak legyen élet, élet bennünk, addig felpumpálhatóak vagyunk, Istenre koncentráltam megint, most észreveszed könyörgésem,
Uram? Köszönöm, máris jobb, megy az idő, jól van, kilábalok a szorongásból,
Uram, bekapcsolom a magnót, dúdolgatok, imádkozom, hű, de rapszodikus
nap, péntek, dél, a megállapodásokat faxolom, utána naplót írok, Jézus Krisztus-naplót, így hívom, a hit a reménylett dolgok valósága, így a biblia, hit nélkül lehetetlen Istennek tetszeni, mert aki meghátrál, abban nem gyönyörködik
a lelkem, hogyan lehet valóság, ami még csak várt, remélt esemény, elképzelt
kép, ja, a láthatatlan létezőkre kell nézni, ha sokáig nézed a láthatatlant, láthatóvá válik, bizonyosság lesz a reménységed, a titkárnőm szabadságon van,
egész nap alkothatok, de a telefon megcsörren, Antónia elnézést igazgató úr,
ha este túlitattam magunkat, csak tesztelni akartam, hogy bírja a szeszt, de kiállta a próbát, nem erőszakolt meg, meg se kísérelte, gratulálok, jöhet a második csatajelenet holnap este, hogyne kiskegyed, nem érek rá egy hétig, á, megijedt, poéta, jó, a visszautasítás hoz izgalomba, a szerződésért beugrom háromkor, brávó, várom, igen, letenni a kagylót, írni, dolgozni, a legjobb gyógyszer
mire is, semmire, Isten jelenlétét akarom, a családomat akarom, olvasni szeretnék, ekevas, ökör, kéreg, fakopáncs, Isten adta a nyelvet, az igét, a logoszt, az
erőt, a lelket, itt van a számítógépben is, a hangokban is, én kereslek, Istenem,
de nézd csak, nem azt írja a számítógép, amit leütök. Nem tudom, mi ez,
SZEMMEL TARTOM AZ ENGEM FÉLŐKET, KINEK SZÍVE REÁM TÁMASZKODIK, MEGŐRZÖM AZT TELJES BÉKÉBEN, MIVEL ÉNBENNEM BÍZIK, ennyi, az üzenet a mennyből, a telefon megint csörög, halló,
közben a számítógép visszakattint magától az ikonokra, az egyik fiók magától
becsapódik, halló, nem felel senki. De belül a fejemben megszólal egy hang, és
fogalmazni kezdi az igét. LEGYEN BENNETEK SÓ, ÉS LEGYETEK BÉKÉBEN EGYMÁSSAL, AKI NEM ÚGY FOGADJA ISTEN ORSZÁGÁT,
MINT GYERMEK SEMMIKÉPP NEM MEGY BE ABBA. Olyan kifejezésekre emlékszem vissza, amelyeket gyermekkoromban hallottam legutóbb, Te
hiszel valamiben? Esetleg valakiben, van e olyan személy az életedben, akire
számítani tudsz… Szeretnék, leheli a fülembe a választ. A megállapodásból papírrepülőt hajtogat, a szemétkosárba hajítja, csak akkor írom alá, ha velem
jössz, semmi akadálya, nyugszom bele, csukom az irodát, közben nézem az arcát, mennyire bizarr, de bizonyos dőlésszögből, ahogy ráesik a fény, park, vannak ott piros padok, hinta, libikóka, mászókázni jó, mondom, ha-ha, így ő.

2003. február

33

Így ő. És ezt ki is mondom. Így ő. Így ő. Imígyen ő, a hajadon. Kihez beszélek?
Kérdezi a sellő, én meg rávágom: a regényemhez.
Nincsenek pillanatok, csak akarat van és jelek, nincs idő, csak vakuvillanás
és nyelvtan, a szemhéj alatt cseppkőbarlang. Hold alakú dió, szédelgés, gyógyszerek után nyúló kéz, amely belepiszkál a festménybe egy kopott ecsettel,
mártogatja a kékbe, mégis vért ken az égboltra.
A játszótéren egy féllábú hajléktalan üldögélt egyes egyedül, mellette a padon műanyag flakonban vörös bor, a másik oldalán mankók, kolduskalap. Közelebb érve láttuk, alszik. Mellé ültünk két oldalról, Antónia egy fémszázast
dobott a fejfedőbe, az öreg a pénz-zörgésre felébredt, mit akarnak tőlem? Semmit, csak meg akartuk kérdezni, hogy van?
– Ismerem én az efféléket, el akarnak vinni az embervágóhídra, becsalnak
egy meleg vacsorára a kutricába és beadják az altatót, azután eladják a májamat, de azzal már nem tudnak mit kezdeni, bár regenerálják valami lében és jó
lesz, ugye? De én nálam van fegyver, előrebocsátom – kiabált Hókuszpók (így
neveztük el) és valóban elővett egy kis vasdarabot a zsebéből de Antónia egy
gyors mozdulattal kivette a kezéből.
– Maradjon nyugton, jóember, csak dobtunk a tökfedőbe pénzt, beszélgetünk öt percet és távozunk.
– Nem adok interjút senkinek! – szólt a szájába lógó rozsdaszínű bajusz mögül.
– Nem, nem írjuk le, amit nyilatkozik, papa, csak azt akarjuk, hogy jól
érezze magát, legyen társasága.
– Menjenek innen azonnal, ki hívta magukat, a piámra pályáznak?
– Nyomozók volnánk. – bökte ki hirtelen támadt ötletként Antónia.
– Mit akarnak tőlem? Nem csináltam semmit.
– Nem maga után nyomozunk, hanem a barátai után. – mondtam –, úgy
tudjuk droggal kereskednek.
Hókuszpók felugrott volna, ha tud, de a dereka megreccsent, ezért kénytelen volt visszarogyni közénk:
– Ez már sok. Egy. Nincsenek barátaim, ebből következően…
– Csak az igazat, bátyám. Meséljen a környékről, milyen itt a légkör, ez nekem a lényeg, egyébként csak a hölgy a nyomozó, én író volnék.
– Egyiket sem hiszem el, de ha már ezt mondta, én is kérdeznék valamit.
– Tessék, kíváncsian várom…
– Azt a mondatot, hogy Nietzsche meghalt, kinek tulajdonítaná, ha bölcseleti jártasságát akarná fitogtatni?
– Istennek lehetne tulajdonítani, mert Róla mondta ama meghibbant filozófus ezt a hamis kijelentést, és ez az állítás ebben a formában igaz, hogy Nietzsche meghalt, de valójában Gombrowicztól származik.
– Magával szóba állok, – mondta Hókuszpók és kezet nyújtott, de hirtelen
vissza is rántotta. – Bocsánat, vörösboros a mancsom.

34

tiszatáj

– Semmi baj, tata. Meséljen.
– Úgy születtem meg, hogy ikertestvéremet megöltem világra jöttömmel,
én bújtam ki elsőnek az anyaméhből, elkapkodtam a dolgot, ha tudom, mi vár
rám, előre engedem az öcsikémet, de neki ráért, hát ez van, nem bírta ki.
Anyám mosónő volt, folyton teregetett a padláson, görnyedezett a teknő felett, apám sírásóként dolgozott, a halállal foglalatoskodott egész életében,
a kollegái szerint a fiatal halott nőket megfogdosta, ivott, mint minden rendes
ember, kertes házban laktunk Naggyantén, nyolcadik általánosban, év vége
felé, egy téli este jöttem Biharugráról haza, belebotlottam a postásunkba, Piszok Aladárba, aki újságolja, hogy meghaltak a szüleim, Sóska Pista, a falu
jegyzője, aki anyám szeretője volt, lepuffantotta apámat egy parabellummal
szó nélkül, mert megtudta, hogy éjjel a fater kékre-zöldre verte, mivel elsózta
az orjalevest, erre utószor megcsókolá szerelmét, az én drága édesanyámat és
vele is végzett, de hogy minek, ezt azóta sem értem, mikor élhettek volna boldogan, ha elföldelik a kukoricásban apámat és a jegyző úgyis eltűntnek nyilvánította volna, de ez még semmi, ezek után magát is kivégezte, ott helyben, pedig színjózan volt. Ez volt a legfőbb problémája. Az absztinencia. Állami gondozásba kerültem, de ott sem tanultam rosszul, majd szobafestő inas lettem,
szerettem piktorkodni, munkásszálláson laktam Pesten, gyűjtöttem a pénzt lakásra, mindig nálam volt az összes pénzem, hordtam magammal, az ötvenes
évekre összegyűlt egy kis forgótőke a szobafestésből, de akkor beléptem,
a kommunistákhoz a pártba, természetesen hitből és érdekből egyaránt, körzeti
párttitkár lettem a hetedik kerületben, kaptam lakást, fizetést, de egy év
kánaán után a rafinált értelmiségi elvtársaim meglátták egyszer a pénztárcámban a sok pénzt, feljelentettek tiszta szívből, emberbaráti, javító jellegű intézkedés gyanánt, börtönbe kerültem koholt vádak alapján három évre, azután
megint a szobafestés jött, semmi mozgalmi ingerencia, ezzel együtt a sitten kiolvastam a könyvtárat, volt rá módom, estin leérettségiztem, elkezdtem az
egyetemet a jogon, levelezőn, de unalmasnak tűnt, inkább meszeltem, hengereltem, azután tapétáztam. Végül megnősültem, egy szakácsnőt vettem el, aki
magához vett, mert volt egy kis egyszobás garzonja a Cserhát utcában, boldog
egy év után, valóban felhőtlen kapcsolat volt, hirtelen meghalt szívinfarktusban, hajlama volt rá, a lakást rám hagyta, de akkor én elittam a lakást, a bringát, a pianínót, mindent, ez volt tizenkilenc éve, egy darabig még mázolgattam
az ablakokat, ajtókat, azután már az se, lottó, totó, pálinka, vörösbor. Anyámnál csak egy jobb édesanya volt a világon: a feleségem. Egy évet adott nekem az
élet, egyetlen esztendőt arra, hogy boldog legyek. Tejben-vajban fürdetett Irma,
kicsit molett volt, de aranyosan kövérke, barna hajú, mindig fitt menyecske,
hétvégén főzött, sütött, mosott, vasalt, de ez semmi ahhoz képest, hogy
könyveket vett nekem, színházba vitt, a szülei tanárok voltak, tudták mi a jó.
– Antónia elaludt – mondtam és betakartam a kabátommal.

2003. február

35

– Figyel? – kérdezte a kisöreg és ráncolta a homlokát, ami egyébként is ráncos volt.
– Hogyne, azon tanakodom magammal, hogy mit higgyek ebből az egészből?
– Hinni? Nem erről szól a mese. Először is: nem lehet úgy semmit elmondani, hogy az tökéletesen elbeszélje azt, amiről szólni akar, lehetetlen. Amit
mondunk, az kimegy a szánkból és meglesz. Mit kell ezen gondolkodni. Maga
kénytelen azt leképezni, elképzelni, amit hall, ha arra koncentrál, ha meg bedugja a fülét, az lesz a problémája.
– Magának elváltozott az arca, amíg szónokolt, egészen szimpatikus lett.
– Van ez így. Az elváltozott arc azt jelenti, megértett. Ezért másnak lát,
mint annak előtte. Az inkvizítori maszk leesik, kibámul az érző szív.
Hókuszpók arca valóban elváltozott, a fények játéka is másként alakult, mint
egy félórával azelőtt. De világosan láttam, ez egy másik ember, nem az, aki
előbb mellettem ült. Meg szerettem volna is, hogy így legyen. De hát úgy is volt.
– Menjünk haza. – mondta Antónia, de amikor oldalt nézett, meglepődött
– Ez egy másik hajléktalan?
– Ugyanaz a hang, de a narrátor új fejet használ. – próbáltam elsiklani a jelenség fölött.
– Menjünk haza! – esedezett Antónia.
A koldus bőre világítani kezdett, mintha egy százas izzó lett volna a haja
alatt, a szeme szikrákat hányt, mint egy filmbeli ufó. Mi meg menekültünk kézen fogva, átugrálva a bokrokat. A csillagok úgy néztek ránk az égből, mint
ezer kisbalta. Mind fejen akart találni bennünket.
– Ez megtörtént vagy csak álmodtuk? – ocsúdott fel Antónia a nagyáruház
villogó neonjainak biztonságában.
– Mind a ketten ugyanazt álmodtuk? Meséld el, mit láttál!
– Papírrepülőt hajtogattam a kiadói szerződésből, a szemétkosárba dobtam,
elcsábítottalak szóban, megzsaroltalak, már bánom is, mentünk, mendegéltünk
a kis erdőbe, azután a játszótérre, megláttuk a hajléktalan bácsikát vagy földönkívüli krapeket, elregélte az életét, olyan volt a története, mint egy könyv, de
olyan tananyag-féle.
– Elég. Most én mondom, hogy menjünk haza, holnap találkozzunk a kiadóban, délután ötkor. – Fáradt voltam, hasogattak a csontjaim, belázasodtam,
kívántam egy üveg sört.
– Akkor nem jössz fel hozzám?
– Neem. Most családi terápia jön, önmegtartóztatás, alkotás és alkohol nélkül. Szia.
Antónia sarkon fordult, de hét méter után visszaszólt:
– Holnap ötkor.

36

tiszatáj

JUHÁSZ ANIKÓ

Lábjegyzetek a tûnõdéshez
Lehettem volna más is. Talán egy magába
zártan is megnyíló üvegpohár, amelyben oly
kidolgozatlan a forma rendje, hogy a nyers
életanyag az ő pórusaiban lüktető kiegyezés
csupán azzal, ami van, s ami a felszivárgó
fényben szüntelen felé siet. Csakhogy lettem
én más. Nem az utóbbi hetek fáradtsága tett
ilyenné, hiszen, ha most össze is szedném mindazt,
ami, hogy elszántan képszerű legyek, mint szőlőnek
megszakadt kedve préselődött ki belőlem, akkor
is újfent valami kettősség ülne körém, s küldeném mégis
mindnek én szívélyes üdvözletem. Hogy ezentúl mint
és merre, hová hány lépést teszünk, hogy később avagy
az első adandó alkalommal üríti ki a szükségszerűség
véletleneken megkövült szemünk, hogy mint feladat
vagy bűntudat vetődik-e fel a szeretet kérdésköre, s a
görögök műhelye ránk mint elhagyott álomszerűség
omlik-e le, nem tudván, rokonságunk ördöggel, angyallal
mikor támad, magunkénak vallhatjuk-e mi is a mesés
Ezeregyéjszakákat… Hogy anyagszerűségében vagy azon túl
tűnődik bennünk az élet, ahogy a pokol a harmónia után
egy és sok Esterházyé lett… Lám, mint bíbelődik velünk
még a környezet, szerepjátékaiból bennünk is kiválik tán
egy-egy ékezet. Komolyság s rettenet nedve – a személyes
jelenkor. És a nevetés: az igazi, ami nem a show-angyalok
teste, miként lesz egyre inkább bujkáló kolostorokban festve.
S mint régit látod meg aztán az újdonságot, új címlappal
kerítve régi igazságot. Miközben apró kérdésekkel
fordulsz a másikhoz, hogy mondaná másképpen,
meg, hogy mi a gondja, pohár a pohárhoz önmagát
hogy adja, kutyának nyelvén megül-e a démon, ahogy
gyors futáshoz kenődik a féknyom, hogy ki a gyilkos

2003. február

37
itt most, és ki az áldozat, ha ők úgy futnak egymáshoz,
mint két tehervonat, és szavunk merre ugrál, bűn-e a
mosoly is, ha hozzáillesztődik a történet szirma ott,
ahol illesztődni szabálytalan szabály, sőt, ítélendő dolog,
ezeken tűnődtem nem-én és nem-pohár, mert a világban
sok minden értetlenül megáll; noha már, akkor itt, mondaná
az eszünk, de csak oly tétován teszünk-veszünk … s leszünk.

Széljegyzetek a félelemhez
Tudod, hogy milyen a mozgó félelem, amikor
tested elúszik a tárgyak szivacsába és a redőnyön
csak úgy mozdul az este, mintha tested barlangjába
ő is csak belesne, s azt gondolod, hogy a világ most
panziót váltott, s jobb, ha nem veszünk már utcai
kabátot, és úgy látod, benned ácsorog és dől jobbrabalra mindaz, mi addig kinn virágzott: a szorongások
parkja, no … és az istenkém, hát ő is modortalan, a híre,
akár a hó – s most még is odavan…, amott nyújtóztatja
szegény a lábát, nem mondta el ő sem a napi imáját,
hisz címeres pecséttel levelet kapott, hogy a szeretet ma
hoppá, betört egy ablakot, annak meg széttört az az
üvegnyelve, és mindent mintha egyként csak magába
terelne, titkos haldoklók és házias szeszélyek, fejtetőn
megálló, falra felkent képek, ingerlékeny esték félig
kiművelve, közöttük az ördög is biz’Isten üdvös
önmagára lelne. Lenne kölnivize, fekete, spriccelős, és
a lét is minden pillanatban a gonosszal viselős. Könyvekben
feltűnne az iszony komolysága, lassan, akkurátusan
– miként tudós cédulázna. Lenne benne tudat és persze
leszolgált idő, a gyógyító techné meg imádott szerető.
Olvasna s próbálna – mint női illatot – olyan technikát is,
mi eddig gyorsan kész halálokat hozott. Körbeudvarolná
a halál puha testét, hatékonyan hozná közelebb az estét.
Karját simogatná, enne pirulákat, konjuktív szerepre

38

tiszatáj
ítélné a lábat. Törvényét keresné a mulandó létnek, reális
sorrendjét a feltörekvő szépnek, lenne Thanatosza néhány
tranz-akció, előbb egy kis lét, s aztán már nincs, látod,
semmilyen kibúvó. Így hólyagosodik fel elménkben a
halál, mely sokadik hatványon sürög-forog s … megáll.

Idõlemezek
Itt élnek még a jelenidő szereplői, madarak
és oroszlánok, s mindegyik saját énekre,
saját történetre vágyik. Az alkonyat mélységeit
még csak rakosgatják magukban erre-arra, ahogy
a szél szállítja örök bölcsességben és örök nem
tudásban templomok tornyaira s minden régi meg
új küszöbére a gyanútlan homokot. Amit nem tudnak,
az még nem bántja őket, nem töpreng rajta szívük sem,
és a délutánokat az öreggé nem teszi. Mozdulataikban
szőlő érik, vágyaikban dallamos kannákban must csorog,
s még nem kiszámítható, nem sokszorozható számukra
a sötétség hullámverése. A halál jelentősége szemükben
úgy csapódhat minden másba, ahogy a homok porlik
szét a kézben, s ahogy a szemhéj örök mozgása lép
túl az árnyékba merített partokon. Hol az erdőben a
magány, hol van ő ott, ahol a szó az erdő létét mondja?
Míg egyiket keresed, elveszíted a másik rokon létét,
csak a szó kóborolhat a kimondott csúcsokon. Köszönd a
fát vagy köszönd az erdőt? Erdőben gömb, az együttlét
egyik archetípusa. Rázárva…, akár a kék egek. A vak
természet tarka párbeszédei. S köztük az idő mint fürge
gyík; aranyló hátán csak emlékként ül meg a mészkövek
csöndje, folyton újranöveszti létét. A történelem üveg
vidékeit lecsúszó mozdulataiban hordja, a hajnaloktól
az estékig rohan, mintha tovább cipelhetne bármit is attól
a gyökértől, ahol az megfogant. Micsoda homokszemeket
hordoz lábunk, s micsoda kések szünetjeleit iktatja

2003. február

39
közé a tudat, ha a fiókban nincs szó a tettre? A képzetek
neonfényein szűrt rendben szivárog az idő, a külvárosok
térképeitől önarcunk metszetéig hányszor és hányféle
módon juthatunk? Halott vagy élő? A tengerekben
búvárok vagyunk, védőközeget illesztünk önmagunkra,
hogy legyenek körmeink a vízhez, de vajon mi magunk
vagyunk-e az általunk épített utcasarkokon? S emlékeink
védőruhák csupán, a gondolkodás papírhajói, szótári
kellékek a hús-vér hétköznapokhoz, vagy úgy kormányoznak
csendben mind közelebb önmagunkhoz, akár a felfelé
törekvő léghajók, melyekből mégis minden a föld felé
esik? Hajnal van, a tegnap rácsain ma még egy nap átiramlik hozzánk, a Dunán s a Tiszán valakik hajóba ülnek,
a hidakon motorizált pillanatokban közlekedik a jelen
s bennük van mint modern pacsirta, a feltörő idő.

VÍZÖNTŐ (2002)

40

tiszatáj

DOBAI PÉTER

Hang zum bösen (Jacob Böhme)
(VONZÓDÁS A ROSSZHOZ – VAGYIS: ÖNMAGADHOZ?)
Milyen régen tanultál filozófiát!
Miért félsz minden eszmét, szót, fogalmat, fogadalmat?
Milyen régen nem olvastad a bátor, a tiszta Spinozát!
Milyen régen nem mered viselni képzelt
kínjaid karneváli sátánmaszkját!
Tudod jól, hogy virágok nyílnak tavasszal,
de te nem veszed észre… Sötét, kiszámíthatatlan szándékkal
készülsz, kész vagy a télre, lelked jeges decemberére.
Könyveket, újságokat már régen nem veszel kézbe…
Sőt, ha lehetne, másokat is lebeszélnél az olvasásról…
Holott mégiscsak a kultúra sztahanovistája vagy, elvégre
abból élsz… Meglehet, hogy önhitlerista vagy?
Hitler-ellenes Hitler? Legyintesz a Világtörténelemre?
Pedig van Világtörténelem, hiába is szökne
szíved, eszed minél messzebb tőle!
És ugyan ki figyel oda üres kezed legyintésére?
Harangok, erdők, éhező tömegek zúgnak fehér zászlók alatt!
De te csak saját privatizált „költői” szabadságodért tüntetsz
egymagad, s kiáltasz elévült jelszavakat…
Hát Sztálingrád neked minden szál virág?
Akkor kaszáld le, sarlóval sújtsd le szárukról földre a rózsákat,
orchideákat, lángliliomokat, harangvirágokat!
Buldózerrel hajts át régi katonatemetőkön, tömegsírokon,
templomkerteken, búcsújáró, szent zarándokhelyeken,
hadd repedjenek, törjenek szilánkra a fejfák, a keresztek!
És amikor nagyságos májusokon tavaszlombbal élednek
újra a szálerdők, a ligetek, te már várd bőszen az őszt,
fejszével a kézben…
Nem baj! Nem kár! Idill többé nincsen! Ilyen lettél.
Ó, milyen erőszakos tud lenni a gyávaság! Kivel cserélnél?

2003. február

41
És veled ugyan ki váltana sorsot?
Kilőtt, kiégett tank vagy, akitől senki se fél.
Hát félj magadtól legalább, hosszú, virrasztott éjszakákon át,
s ne feledd el soha Yukio Mishima angyali agresszióját!
Rémülsz? Riadsz? Színleg flegma maradsz?
Egy utolsó méltóság szégyenével szeresd önmagadat!
Nem megy. Az úgyse menne… Ifjúkori legendáid
bohóca lettél, keresd szerepedhez a vándorcirkuszokat!
Mindegy, hogy nincs vigasz, ha nem is „édes”-mindegy…
Hidd, reméld, hogy egyszer visszatér teérted egy
régi, messzi múlt, tűnt gyermekkori tél
szigorú internátusban eltöltött, elszenvedett
hóviharos tél… Majd az visz el játszi erővel
oly könnyen, mintha magadtól mennél…
Lásd be, fogd fel: Életed csak vendége volt Sorsodnak!

TITKOLT FÉNY (2002)

TANULMÁNY
EGYED EMESE

Hercegek és mókák

1

– Minden gyerek herceg! Ezt nem hiszik el nekem Magyarországon, pedig, úgy-e, igazam
van, tanárnő? – szegezte nekem minap a kérdést Kolozsvár egyik ismert utcai figurája,
a fiatalnak s idősnek sem mondható, immár az együgyűség korába jutott O. Gyuluka.
Valaha úgy tudtuk, jelentéseket készít arról, „ki volt ott”; mi történik vagy nem történik a magyar színházi előadások alkalmával az ott megjelentekkel a produkciók szüneteiben, csevegéskor…
Azóta, ha vannak, mások az efféle felelősök. Ő pedig fáradhatatlanul rója a város terét,
kezét dörzsölve beszél magában, nevetgél, ide-oda köszöntget, mintha mindenki ismerőse
lenne, s ezáltal valóban az a (láthatatlan) helyzet, hogy – e megszólíttatás által – mindenki
mindenkinek ismerősévé lesz… Így bizonyos szempontból otthonosabb az elidegenedés útjára
lépett nagyváros is: belengi a vissza-visszatérő, elháríthatatlan, gyermeteg közvetlenség…
Honnan veszi ez a bolond Gyula a herceget?
(Nem merem megkérdezni. Tudom, mit kérdezne „cserébe”: nincs-e nálam egy kis pénz,
s ha nincs, az se baj, kezét csókolom, tanárnő, mindig szerettem magát.)
Oscar Wilde művében, A boldog hercegben a fecske a játék szabadságáról beszél. Hiszek ebben.
Mikes Lajos fordításának, A boldog királyfinak színpadra alkalmazása egy száz éves
beszédmóddal való találkozást jelentett a nagyváradi Lúdas Matyi társulat előadása alkalmával:
– Várnak rám Egyiptomban. A barátaim fel s alá repdesnek a Nílus fölött, és beszélgetnek a lótuszvirágokkal. Nemsokára aludni térnek a nagy király sírjába. Tudom, hogy ott
van a király is színesre festett koporsójában. Sárga patyolatba burkolták a testét, fűszerekkel
bebalzsamozták.2

A vágyteljesítő irodalom
Ő maga is mindig Egyiptomba vágyott, ahol a fáraók nyugszanak ősi kőkamráikban.3
Még mindig Wilde meséjénél volnánk, legalábbis annak „beidézésénél”, bár a Bálint
Tibor-féle variáns csak pillanatokig időz ezen a nyomon: hirtelen fordulattal átértelmezi a szecesszió érzelgős vágyképét… Innen kezdve már a (mindenkori) hajléktalan
emberrel való szolidaritás tarka csarnokában járunk: Merle vagy Tersánszky – vagy
1

2

3

A folyóirat nem vállalkozhat a szövegekhez tartozó és egyszeri, komplementer jelentést
hordozó képanyag közlésére: ezért a megállapításainkat irodalmi szövegekkel versekkel egészítjük ki a teljesség igénye nélkül.
Az előadás szövegkönyve: Egyed Emese: A boldog királyfi (Oscar Wilde nyomán Mikes Lajos fordításának felhasználásával). In E. E. Kacor! És más bábjátékok. Mentor, Marosvásárhely 2001. 93–103.
Bálint Tibor: Én voltam a császár. In Végtelen világbajnokság. 2001. 5.

2003. február

43

akár Mándy Iván világára emlékeztető fekete-fehér, meg lámpafény és hűvös légáramlatok között:
A Korunk friss, gyermekirodalom-száma Gyermekboldogok címmel gyűjti össze
több tucat erdélyi magyar gyermek boldogság-definícióját. Van ott bicikli, rokon felgyógyulása, összetartás, örök élet, zenedoboz, szerelem és falura vagy Magyarországra
utazás. Úgy tűnik, az olvasás, az írás, a beköltözés az irodalomba nem boldogítana
senkit a megkérdezett 10–18 éves csíkszeredai fiatalok közül.4
Milyenek a vágyak?
De milyenek a gyermekek most? Egyre nagyobb a családok életszínvonalbeli különbsége; a világ dolgainak követésébe sok felnőtt is belefárad: nincs türelme, ereje
vagy ötlete, hogy a tájékozódásban gyermeke segítségére legyen.

Közbevetés a fantázia feltárásáról
Egy cserépfazéknyi kulcs – figyelek fel egy címre a Bihari népmondákban.5 Az archeológiai vágymesét vagy titkot Istvándi Lajos osztotta meg az arra érdemes személylyel nem akárhol: Hegyközszentmiklóson. Igaz, hogy még 1980-ban, de az csak néprajzi gyűjtés volt. Az 1996-os kiadás pedig elfogyott. (Népmondák? Talán inkább balladavázlatok, regénytöredékek, filmötletek – játsszunk talán el az álarcos műfajok
gondolatával.) Készülünk A kékszakállú herceg vára elvontságaira vagy ahhoz keressük gyermeki lélekkel a megfejtéseket?
Ahogy ott szántogattam a mi fődünket, hát megakadt az eke valamibe. Miféle lehet az?
Odamegyek, megkaparom körülötte a fődet. Egy furcsa, fedeles, lezárható cserépfazék.
A szája napkeletnek fordítva. Kinyissam, ne nyissam? Hát ahogy felnyitom, temérdek sok
kulcs van benne. Ahány annyiféle. Különböző méretűek. Furcsák voltak. Kisebbek, nagyobbak Megkapartam, de nem csillogott.
Nekem azonnal eszembe jutott a mende-monda arrul az alagútrul a főd alatt, aminek
a bejáratát nem lelte meg senki. Hazavittem a fazekat. Persze elmondtam fűnek-fának. De
egyszer a hatóságok elvitték tűlem a titkos fazekat kulcsostól.
Hogy aztán hova lehetne azokkal bejutni: a mennybe vagy a pokolba? Azóta is találgatom. De az biztos, hogy a törökök dugták el oda.
A mostanában szép számmal megjelent néprajzi természetű szövegek művészi és
nevelői értékei kiaknázatlanok. Hogy az erdélyi filmes kultúra nem a folklóralkotások
művészfilmmé, gyermekfilmmé alakítását tekinti elsődleges tennivalójának – felismertük. De fel kell hívnunk a bő forrásra a figyelmet; pazarlás volna csak a néprajzkutatóknak hagyni. Például a Petőfi-mondát, amelyen már az akciófilmek hatása is érezhető, és amely provokatív jellege miatt is maradandó olvasmány, de azért is, hogy lássuk: hányféleképpen él egy klasszikus poéta a jelenvaló világban.
Gyalokai Sándor a harctérről menekült, lószekérrel áthajtott egy lerombolt falun. Az
egyik ledőlt házban a kemence tetején ott ült a nagy költő, Petőfi Sándor. Gyalokai megismerte, odahajolt hozzá és ezt mondta:
– Gyere, Sándor, meneküljünk!
4
5

Zsigmond Andrea: Gyermekboldogok. A Transindex ankétjából. In Korunk 2002/10. 43–51.
Bihari népmondák. Közzéteszi Faragó József és Fábián Imre. Literátok Könyvkiadó, Nagyvárad, 2001. 172.

44

tiszatáj

– Nem ment meg engem már az Isten sem – válaszolta.6
Visszatérve Petőfire: nagy híve, erdélyi tartózkodásának kutatója, Dávid Gyula
mint kiadói szerkesztő is pártolta a Petőfi-kötetek kiadását. A klasszikusok és a jelenkori írók tervezett, iskolai tananyaggá lett együttesétől várta és várja a megbízható
irodalmi műveltségű értelmiség kinevelődését. A szellemi értéknek a mindenkori jó
irodalom által képviselt változatát felelősen kell hozzáférhetővé tenni: terjeszteni. Különösen hangsúlyozza az iskolai irodalomtanítás felelősségét. „Közös program alapján
felül kell vizsgálni az általános és középiskolás tankönyveket, iskolai segédkönyveket,
hogy azokban minél teljesebb körben legyen jelen – már iskolás fokon – a teljes magyar irodalom; fontosnak tartanám, hogy az irodalmi diáktáborok, szavalóversenyek
különös gondot fordítsanak a határon kívül született irodalmi értékekre, azok élményszerű megismertetésére.”7
2002 novemberében egy író-olvasó találkozó Tordán a mintegy száz gyerekből,
húsz idős emberből álló „népfőiskolai” közönségnek Fodor Sándor frissen megjelent
publicisztika-kötetéből a barguzini Petőfi-keresésről szóló írást olvasta fel… Álmélkodás, elképedés.

Napsugár
A gondolat és a lapnév 1956 szeptemberében megszületett, a lap 1957 januárjában
indult. Tandori Dezső 1984-es könyvét bevezető verse megerősíthet abban, hogy nem
volt tévedés az erdélyi gyereklap névválasztása: a derűs világra-figyelés lehetősége a felnőtt emberben is megvan, de kevesen veszik észre. A gyermekek eredendő kíváncsisága, mindenhez-tartozása viszont egyre nyilvánvalóbb.
Ő: Mesélj rólam, ha tudsz! – A jelszó
Ez lesz itt az alábbiakban;
Mert azt mondjuk: egyenesen jó,
Ha valami rejtély kipattan!
És… mi volt az a rím?
Ő:
Az „együtt”?
Én: Úgy van. A tárgyak és a lények
Várják, hogy mi szavakba rejtsük,
Ami némán túl nyílt titok!
Ő: Hát mégis van valami Lényeg…!
Én: Lehet. Régi kérdés, tudod,
Hogy: „Mit csinál a nap, ha nem süt…?”
Mi itt, ha sikerül, kifejtjük,
Hogy: „Mit csinál a nap, ha süt…!”
A Napsugár 1962-ben 35.000 példányban jelent meg! Hosszabb életű volt a kommunista rendszerben megjelent egyéb lapoknál, de ezt a példányszámot nem tudta tar6
7

Petőfi menekülése. In Bihari népmondák. 237. Margitta, Baranyi Vilma (82) 237.
Dávid Gyula: A magyar irodalom egységének gondja – Schengen árnyékában. In uő: Erdélyi
irodalom-világirodalom. Pallas–Akadémia Kiadó, 2000, Csíkszereda. 385. Az előadás a Magyar Írószövetség 1998. október 2-án Szomszédságpolitika és európai integráció címmel megrendezett konferenciáján hangzott el.

2003. február

45

tani. Az 1990 utáni években fokozatosan nőtt iránta az érdeklődés, 1996/97-ben 54.000
példány fogyott el belőle.
Ma ezeket a gyermeklapokat szabadon nem forgalmazzák. Mind a Napsugár, mind
kisebbeknek szóló testvérlapja, az immár 22 éves Szivárvány megrendelésre kapható,
ma a Napsugárnak 17.500, a Szivárványnak 21.500 előfizetője van. (Elemi iskolai, óvodai csoportok).8
A Sepsiszentgyörgyön megjelenő Cimbora (bár az anyagi feltételek változása miatt
néha kihagyásokkal) a gimnazistákhoz kíván szólni. Főszerkesztője Farkas Réka.
Szerkesztői: Hollanda Andrea, Bogdán László, Forrai Tibor. A lapot az interaktivitás
jegyében szerkesztik.
Saját újságot olvasni, annak rovataira várni, a friss feladvány fölött elmélkedni –
nem utolsó szórakozás, és ezt a magyar(ul) olvasók is tudják több mint kétszáz éve.
Írni abba az újságba, meglelni a nekünk, a rólunk, az értünk – sőt alkalmasint a tőlünk
való szavakat: a nyelv az írás-olvasás életét is meghosszabbítja a mi örvendezésünk által. (Nem varázslat, de jó móka. )

Névvarázslat, névmóka
„Császár Károly villanyszerelő, kétszer tessenek csengetni” – írta valaha a gyermetegnek látszó szókimondás mestere, Bajor Andor. Fanyar és gyermeknek, felnőttnek
egyaránt szóló példás történetei új gyűjteményben olvashatók. – „És annyit csengettek
nála, rossz lámpákkal, villanyszerkezetekkel és motorokkal is, hogy kezdett jól menni
a dolga. De abba is hagyta régi szokásait, senkit sem nyakaztatott le, és a pincébe se
zárta a trónkövetelőket.”9
A hatalom mint veszedelmes pozíció és a hatalommal való visszaélés régi emberi
szokása az erdélyi gyermek- és ifjúsági történetek egyik régi témája. Nagy Olga néprajzkutató népszerű meseregénye, a lányok kedvence, Az üveghegyi rózsa (1956), vagy
Méhes György Győzelmes Gábrielje (1967) a hatalmat mint kísértést mutatta fel: de
az újra- meg újra kiadott, közkedvelt Fodor Sándor-könyv, a Csipike is foglalkozik
a kérdéssel.
Merthogy volt Tóbiás és Kelemen, Irgum-Burgum Benedek, Rongy Elek, a példakép,
Poncsó, a vadmalac és voltak jók sokan, de mégis: Csipike a legmarkánsabb teremtmény a XX. század erdélyi gyermekirodalmában.
A szecessziós törpemesék XX. századi változata, a kisember pragmatikus filozófiája
kedves, minden riadalmával együtt is joviális értékeket érvényesítő világot jelent. Az
alkalmazkodás történetei ezek, nem annyira a megismerés-megértéséi, de legalábbis elterjedtségben, humorban, a nyelvre-orientáltságban rokonok Lázár Ervin meséivel.
8

9

Zsigmond Emese főszerkesztő szerint (akinek itt köszönöm meg a tanulmány elkészítésében
nyújtott segítségét) az erdélyi magyarság megcsappant száma (kevesebb gyerek és elvándorlás) és a gyermeklapok esetében is megnövekedett konkurencia is oka a kevesebb előfizetésnek. Szerinte hatásosak a Szivárványnál-Napsugárnál-Cimboránál olcsóbb romániai kiadványok (például a dévai Corvin-kiadványok és a kolozsvári Tinivár kiadó füzetei), amelyek
iskolai terjesztése is zökkenőmentes. Másrészt a gyerekek számára vonzóak a harsány, a televízió animációs filmjeiből ismert figurákkal visszaköszönő magyar nyelvű lapok, amelyek
így az otthonosság érzetét ígérik.
Bajor Andor: Császár és villanyszerelő. In: uő: A mi kastélyunk. Mentor Kiadó, Marosvásárhely, 2002. 147.

46

tiszatáj

A Csipike népszerűségét a belőle létrehozott gyerekopera sikere mutatja. A Kolozsváron a 90-es évek elején majd 2001-ben újra bemutatott darab, de a nagyváradi bábszínház Csipikéje a figura életképességéről szól. A finnországi svéd szerző gyermekregényeit Sándor Ildikó bábszínész és filológus éppen a Csipike segítségével értelmezte
a magyar olvasók számára szakdolgozatában.10
Fodor Sándor kísérletet tett a világ dolgainak Csipike fabulás világán túli interpretációjára is, de Fülöpke beszámolói nem váltak éppoly népszerűekké, mint Csipike botoran kedves, minden esetben szállóigévé lett mondásai. (A mi családunkban teljesen
konkrét esetekben szokott elhangzani a következő kérdés-felelet, mégpedig, ha elmarad a közös étkezés a nap bármelyik szakában; tegyük hozzá: valósággal bocsánatkérés-megbocsátás jelentésben:
– Reggeliztél nélkülem?
Igen, Csipike, azt hittem, nem jössz.
A Csipike-regények 1989-ben már Magyarországon is megjelentek: Csipike, a gonosz törpe, Csipike és Kukucsi, Csipike, a boldog óriás, Csipike és Tipetupa, Csipike és a gonosz ostoba. A regényeket egykor a Napsugárban, folytatásokban követő gyerekolvasók ma a nagyszülő-kor küszöbén vannak. A Kolozsváron dolgozó, még nem nyugdíjas-korú Kati óvónő ronggyá olvasott, kedvenc saját könyve is a Csipike: mosolyog,
mióta a javulásra is hajlandó gonosz törpéről, Csipikéről beszélgetünk – mint, amikor
valami szeretetre méltó és mulatságos figura kerül szóba.
De hiszen az.
Szomszédunk.
Kigondolója, Fodor Sándor, mint valami örök Gepetto, a Pinocchio megfaragója:
a fiatalok által frissen létrehozott írószövetségének az e-milnek, az Erdélyi Magyar
Irók Ligájának elnöke. Nem véletlen.

Diákolvasók?
„1993. XI. 15. hétfő. Kedves Kis Újdonsült Naplóm! Most felavatlak téged In domine patris… stb… stb. Éés… Ma nem mentem s.-ba. A Török szülinapján igen
meghűltem. Nemsokára jön Mami. Dögunalom… Rendezgetek, unatkozgatok…
Oáhh! de álmos M.!
XI. 16. kedd. Most itt vagyok mamiéknál. Hegedűóra után (új vonót kaptam. Háromnegyedes). Megcsináltam a leckéimet, olvastam, aztán megnéztem a „Magdolna”
című 41-ben készült filmet. Jó volt.”11
A kilencéves gyermek itt nem a cselekvés tárgyára, csak a cselekvés természetére
utalt: „olvastam”. A film címét azonban a naplóba is fontosnak tartotta mintegy feledés ellen bejegyezni: hiszen a tévéműsor olyan, mint a szó: elrepül. (Az olvasás megmarad? Hányszor olvassa át a gyermek saját naplóját? Mi lesz a kedvenc gyermekkori
könyvekkel a serdülőkor „földrengése” után és a gyermekkor iránti nosztalgiák előtt?
Keresném a saját csitri kori naplóm idevágó fejezeteit, hogy olvastunk s beszéltünk

10

11

L. még Sándor Ildikó „A mese maga az igazság álruhában” A Napsugár meseanyagából. In Korunk 2002. 10. 37–41.
Kiemelés – E. E. Kéziratos lapok, magántulajdon.

2003. február

47

meg minden Balzacot, Móriczot, szülők szekrényéből kicsent régi szerelmeslevelet
Kós Ágival – de nincs a rejtekhelyén. )
Az 1989-es fordulat után a gyermekkönyvek és általában a könyvek száma, de ára is
megnőtt, kevésbé általános a gazdag házi könyvtár. A nagy iskolák könyvállománya
(nem annyira vásárlások, mint inkább magyarországi adományok révén) tovább gyarapszik, de a kisebbeké egyre avul és ha bővül: esetlegesen.
A könyvtári gyűjtemények tartalmi kompatibilitása nélkül nehéz az irodalom
nemzedékeket is összekötő élményközösségeit elképzelni. Még a jó tankönyv sem elég,
ha maga a teljes mű, a kézbe vehető, lapozható, tanulmányozható könyv hiányzik.12
A Napsugárban a Firka rovatba írnak a gyermekszerzők. A Szivárvány levelező
rovatát, a Csipike postáját maga Fodor Sándor, a Csipike-regények szerzője vezeti.

Modellek? Hősök? Kedvencek
Csipikének is vannak ősei. Számomra leginkább Sanyi manó az: Mikes Lajos gyakran pórul járt, Micimackó dohogását is produkáló mesealakja a XX. század elejéről.
A világerdő és a település közti (naiv) lakóterületről.
A gyermek bizonyosságokból és bizonytalanságokból álló világában nem különülnek
el a régi és új, magyar (sőt erdélyi magyar) írófantáziából létrejött lények azoktól, amelyeknek máshol írott, kiadott könyvek, újságok, filmek vagy játékok révén jut közelébe
a gyermek. A hatás felől is vizsgálható tehát a gyermekirodalom: mint gyermekek mindenkori olvasmánya. Itt azonban látnunk kell, hogy egyre nagyobbak lesznek a különbségek egy-egy anyagilag és a magyar nyelvű kultúrát tekintve támogatott és jól képzett
szakemberekkel működő iskola és a valamikor beszerzett könyvállománnyal maradt,
vidéki vagy szakember- és anyagi eszközhiánnyal küszködő tanintézmény között.
Mostanában történik a Milne Micimackó-regénye és a Harry Potter illetőleg A gyűrűk ura megismerése: a kelet-európai történelemben oly gyakori recepciós sajátosságokkal. Film- és könyvsiker illetőleg könyvbeli mese és bábszínpadi produkció magyarázza egymást.
A régebbi hősök: Nemecsek Ernő, Süsü, a sárkány, nem is beszélve János vitézről
most a kulisszák mögött hevernek valami raktárban.
A Micimackó erdélyi fogadtatásáról szakdolgozat készült a kolozsvári Magyar Irodalomtudományi Tanszéken 2002 júniusában.13 A bábszínházi társulatok révén válik
a figura ismertté.
Hévízi Otília magyartanár 1994-ben két iskolában végzett az általános iskolás diákok olvasási szokásait felmérő vizsgálatokat:14 Borson és Nagyváradon. A borsi iskolába jártak a kis- és nagyszántói gyermekek is. A könyvtárosi teendőket is ő látta el az
iskolában évek óta. A nagyváradi iskolában óraadó tanár volt ugyanakkor.
12

13

14

A Nevelés- és Kutatás Minisztériuma az új tanterveket, tankönyveket engedélyezte: nem vállalja azonban az iskolai könyvtárak ellátását a javasolt vagy kötelezően előírt magyar irodalmi olvasmányokkal. A tantervek gyakori változtatása miatt a szemelvény-gyűjtemények
rekordgyorsasággal elavulnak, és persze irodalomból nem a szemelvény a megoldás.
Kissé ráuntam a témára – hárította el a kutatás folytatását a tanulmány szerzője János Katalin magyar–angol szakos tanár.
Babes-Bolyai Tudományegyetem, Filológia Kar, szakmódszertani tudományos dolgozat az
I. didaktikai fokozat elnyerésére. Kolozsvár, 1994. (kézirat) Lelőhelye: BBTE, Filológia Kar
Magyar Irodalomtudományi Tanszék könyvtára

48

tiszatáj

Batiz Kisbandi Katalin francia-magyar szakos hallgató 1997-ben Utak, lehetőségek az
olvasásra nevelésben című szakdolgozatában15 egy külön fejezet mutatja be egy hasonló
felmérés eredményeit, címe: Olvasásszociológiai felmérés négy város négy általános iskolájában. Ő a vizsgálatokat a margittai általános iskola IV. és a VIII. osztályában végezte.
Eredményeit egybevetette egyrészt a nagyenyedi Bethlen Gábor Kollégiumban ugyanolyan korú gyermekek körében végzett felmérése eredményeivel, illetőleg azokkal,
amelyeket a debreceni Kossuth Lajos Tudományegyetem Gyakorló Iskolájában valamint a szegedi Hunyadi János Általános Iskolában hasonló természetű vizsgálatokból
nyert (szintén 1997 áprilisában).
Magyar anyanyelvű gyermekek körében végezték a vizsgálatokat.
Mindketten figyeltek az olvasott könyvek műfajára: a borsi, a kis- és nagyszántói,
a nagyváradi gyerekek harmadik helyre a mesét sorolták. A vidékieknél ezt a kalandos
gyermek- és ifjúsági irodalom és a meseregény előzte meg. A nagyváradiaknál a kalandregény és az állatmese. (A továbbiakban visszatérünk arra is, hogy az Erdélyben
ma olvasható, hazai „születésű” művek hősei közül sokan származnak a fabulából.)
Az 1997-es „négyiskolás” felmérés eredménye, hogy Erdélyben és az erdélyi részeken a meseolvasás szokása nem ér véget a kilenc-tízéves korban, mely a szakirodalom
szerint a mesekorszak vége. 16
Ismerőseim mondják:
„Vackort szerettem legjobban, fel tudtam sorolni mind a tíz társa nevét” (M. Z., 19
éves egyetemi hallgató). „Én Benedek Eleken nőttem fel, az új irodalmat nemigen ismerem” (M-B. E., 35 éves egyetemi oktató), „– Mióta nem olvasol gyerekkönyvet?
– Mindegyre olvasok most is. Tudod, mért kérdezed? – De valamiket kivittél az erkélyre, a ládába. – Nem férek… Hagyjál. – De akkor mit hagytál a polcon? – …Azt
amit szeretünk.” (K. E. 18 éves, középiskolás), „Mi mindenevők voltunk, de nagyon
sok könyvünk volt és sokat is olvastunk” (K. E. 21 éves egyetemi hallgató). „Legráfizetésesebb a gyermekirodalom, nem tudom miért” (kiadóvezető). „Vajon hogy hat
a szerzőkre ez a gyermekirodalom-divat? Vajon vissza fognak térni?” (főszerkesztő),
„Weöres Sándor gyermekversei a legszebbek, azt érdemes volt tanítani. Én azt idejében
észrevettem.” (E. E. ny. tanítónő) „Ezeket az újakat én nem olvastam. Ami nagybátyáméktól maradt, azt. Döbrentei Kornél könyvét olvastam valami Diszikéről. Egy napig
élt, pillangóféle. Vagy ötször is el kellett olvassam” (K. Zs. 22 éves egyetemi hallgató).
„Kifogásolják, hogy meseregénynek rövid, amit írtam…, nem árulom el, hogy tíz éve
írtam és – nem a gyerekeknek, hanem csak úgy, a feleségemnek!” (B. I. 34 éves tanár).

Könyves házak
A Kolozsváron a 90-es évek második felében indult kiadó, a Kalota egyik fő célja
éppen szép kiállítású, igényes gyerekolvasmányok létrehozása: a Mesepalack sorozat
kötetei Demény Péter szerint nemcsak gyerekeknek szólnak, hanem azoknak is, akik
néha a gyerekkorról álmodoznak.17 A sorozat eddig megjelent darabjai: Szilágyi Do15

16

17

Babes-Bolyai Tudományegyetem, Filológia Kar, Kolozsvár, 1997 (Kézirat). Lelőhelye: BBTE,
Filológia Kar Magyar Irodalomtudományi Tanszék könyvtára
„A meseolvasás a legnagyobb arányban Enyeden szerepel (45%), Margittán 24%-ban, Debrecenben 15%-ban van jelen, Szegeden pedig hiányzik.” Batiz Kisbandi 1997. 24.
H. Ch. Andersen: A fenyő. Fordította Szilágyi Domokos. Kalota, Kiadó Kolozsvár, 1999.
A hátsó borító fülszövege.

2003. február

49

mokos: Abrakadabra, Czegei Carla: Bözsi (Marosi Ildikó utószavával), H. Ch. Andersen: A fenyő (Szilágyi Domokos fordításában). Wilhelm Hauff: Alexandria sejkje. (Ez
a könyv, a kiadó véleménye szerint, nehezebben fogyott a vártnál.)
A Bözsi újrakiadás. Az Erdélyi Helikonnál 1939-ben megjelent könyv fekete-illusztrációi telitalálatok: elegancia, és humor, játékosság és kedvesség él a tusrajzokban.
Másrészt az őz regénye a hely irodalomtörténethez tartozik: a mezőségi birtokos nemesek kiterjedt családjából származó Czegei Carla karakteres állattörténete nemcsak
Felix Salten Bambijának rokona, de világa miközben szelídíti, de meg nem tagadja Jack
Londonnak A vadon szavában felvetett gondolatát, Wass Albert világával is kapcsolatban áll, de legesleginkább a szintén erdélyi Áprily költeményével, Az irisórai szarvassal. (Az Irisórán borjak között nevelkedett vad a szarvasbőgéskor visszasóvárog a vadonba: „S a ködbe hördült, mint az orgona.”) Czegei Carla meséje kíméletesebb, békítőbb. Csak egy fokkal érzelmesebb, csak egy fokkal szól kisebbeknek, mint Fekete
István állatregényei (főleg a Kele).
„Kedves ez a Bözsi – szólt kis idő múlva Büszke Kópéhoz. Csak nagyon tapasztalatlan,
butácska még, mert nem közöttünk nőtt fel! – Majd fontoskodva tette hozzá: – Tudod,
én tanítom őt most mindenre, amit egy rendes őznek tudnia kell!
Bözsi átugrott a patakon.
Fogjatok meg! – szólt jókedvűen vissza.
Kópé meg Büszke utána vetették magukat. Bözsi eliramodott, és nemsokára mindhárman eltűntek a völgyre lassan leszálló szürkületben.18
A csodaként felbukkanó szarvas látványa nem ismeretlen a hazai olvasó számára:
a Napsugárban az utóbbi évtizedben is közölt szarvas-verset például Palocsay Zsigmond,
a természetrajongó és nyelvteremtő fantáziája tekintetében is méltán ismert költő:
Hason fekszem – úgy lesem az erdő szélét
– – – – – – két bokor közt nyit kiskaput a sűrűség palánkja
és rámmered egy szarvasbika
csodás koronája19
Valaha a bukaresti Ion Creangă Könyvkiadó Mesetarisznya sorozatának darabjai,
amelyek alig voltak nagyobbak tenyérnyinél, tartalmuk, meghitt méretük miatt is
a gyermekolvasók kedvenceinek számítottak.
A hetvenes évek végén indult ugyanannál a kiadónál a Nagyapó mesefája sorozat. Ez
utóbbit ma a csíkszeredai Pallas Akadémia kiadóval közösen jelenteti meg. Az új sorozatban már a nyolcadik darab is elhagyta a sajtót: népek meséiből, állatmesékből, nemzeti klasszikus meseírók terméséből közöl válogatást, és igen kelendő, bár illusztrációt
nem tartalmaz.20
18
19
20

Czegei Carla: Bözsi. Vásárhelyi Z. Emil rajzaival. Kalota Kiadó, Kolozsvár, é. n. (2001)
Napsugár, 1990. 1–2. 11.
1. A nyulak pásztora (csuvas, kazah, lett, litván és orosz népmesék). Fordította, a kötetet öszszeállította Bán Péter, 1998, 2. Ion Creanga mesék (mesék, fordította Sütő András, szerkesztette Kozma Mária), 1999, 3. Benedek Elek: Az aranytollú madár (mesék, válogatta Bán Péter, szerkesztette Mihálykó Éva), 1999, 4. Állatmesék (mesék, versek, szerkesztette, válogatta
Herta Éva), 2000, 5–6. Kelet tündérvilága (meseregény, Ali bey után fordította Orbán Balázs,
szerkesztette Kozma Mária), 2001, 7. Pera vitéz (finnugor népmesék, fordította Bán Péter,

50

tiszatáj

A Pallasnak kisméretű könyvekből önálló sorozata is van Mesevonat címmel.21
Egy példa a „vonatból”. Páll Lajos festőművész, költő A legszebb tányér című könyvében két óvodás korú gyermek egy krétadarabbal a kerítésre rajzol. A játékból teremtett világ visszahat rájuk, rajzos vetélkedésükben a riasztó lények egymásra licitálnak,
művészet és művész izgalmas kapcsolatává vagy annak keretévé lesz minden:
„Bukfenc… hirtelenjében nem tudta, hogy mit rajzoljon ennél félelmetesebbet. Ekkor
jutott eszébe, hogy a meséskönyvben látott egy szörnyű állatot, s rajzolni kezdte a kapun.
A feje farkashoz hasonlított, aztán szárnyai nőttek, s olyan lábai, mint egy lelőtt ülünek, de
még nem akarta befejezni, hát rajzolt újabb fejeket, újabb szárnyakat s olyan farkat, mint
egy bokorba iramló ezüst színű gyíké. Rózsika már hátrált.”22
A kolozsvári Koinónia is megjelentet mesesorozatokat. A Szentírásból vett igéhez
fűződő, gyermekeknek szóló szövegeket tesz közzé Borsszem Könyvek sorozatában.
Visky S. Béla Csillagkorona című verses meséjében Ésaiás könyvének próféciáját írja át
gyermekek számára.
Jellemző lehet ránk, hogy gyerekkönyveink révén miféle helyekre utazunk, ki
a társunk, miben veszünk részt.
A kisebbeknek a történelembe való élményszerű beavatására a Napsugár hasábjain
következetesen Méhes György vállalkozott valami, a Gaál Mózeséhez, Móráéhoz vagy
Benedek Elekéhez hasonlítható egyszerűsítő és színes elbeszélő kedvvel. A történelmi
figurák, események jól illusztrált, a folyóirat keretei által diktált, terjedelemben, az
eredeti illusztrációk révén is hozzáférhető história a helyi körülmények között a gyermekeknek a magyar kultúrával való ismerkedését is szolgálja. Hasonló céllal írt
Lászlóffy Csaba önálló próza- és versköteteket az ifjúság számára (bizonyára nem függetlenül Gyulai Pál historizáló költészetétől, amelynek érzelmes és markáns ritmusú
darabjai a ma már ugyancsak fogyatkozó, aggastyán-korú nemzedék mélyen rögzült
iskolai olvasmányai voltak). Egy kis ráolvasás érzelgősség ellen:
Hasztalan már minden őrség
Eljöve az ördögország!
(tüzes kannamélyből
forró ónot isztok,
vipera mérgétől
végképp elalusztok.)23

21

22

23

szerkesztette Megyaszai Kinga), 2001, 8. A holdvilág szűrei (a klasszikus magyar meseirodalomból válogatta Reinhart Erzsébe, szerkesztette Megyaszai Kinga), 2002.
1. Benedek Elek: A selyemrét (mesék, sorozatszerkesztő Megyaszai Kinga, illusztrátor Ujvárossy László) 2001, 2. Kozma Mária: Csilala mester, avagy a csodálatos köpeny története
(mesék, szerkesztő Herta Éva, illusztrátor, mint a sorozat további köteteinél, Csillag István),
2001, 3. Fodor Sándor: Hol volt hol nem volt (mesék, szerkesztő, mint a sorozat további
köteteinél, Kozma Mária,), 2000, 4. Páll Lajos: A legszebb tányér (mesék), 2000, 5. Kányádi
Sándor: Kecske mesék (versek), 1999, 6. Kovács András Ferenc: Egerek könyve (versek, 2001.
Páll Lajos: A legszebb tányér. Mesék. Mesevonat 6. Sorozatszerkesztő: Megyaszai Kinga.
Pallas Akadémia Kiadó, Csíkszereda 2002.11.
Lászlóffy Csaba: Szent László füve (Erdélyi népmonda) In Uő.: A csontnyakú furulya. Mundus Kiadó, Budapest 2002. 7.

2003. február

51

Hova vonulunk vissza?
Petőfinek A puszta télen-ben refrénné vált feleletét a Hol a boldogság mostanában?
kérdésre új szavakkal ismétli a családi értékek iránt fogékony nagyváradi költő és
szerkesztő, Fábián Imre:
Kint dorombol tél-kandúr
Itt bent mi vagyunk az úr!24
A visszavonulás terepe már ismét a gyermekszoba, mint a XIX. század közepétől
kezdve olyan sokáig. Fekete István felfedezendő őstermészete mint a jó elkülönülés terepe Palocsay Zsigmond képgazdag verseiben jelent meg leginkább. Érezhető egyébként az animációs filmek hatása a fantázia alternatív tereinek megválasztásában.

Teremtett alakok, maszkok
Ha nem határolja be a fantáziát a félelem, sem a mindennapi betevő falat gondja:
mivé alakulunk át?
Hévízi Otília felmérése szerint az emlékezetes olvasmányélmények között a borsi
iskolában a mesék vezettek (Magyar népmesék és Az ezeregyéjszaka legszebb meséi),
a nagyváradi 8-as számú általános iskolában pedig a Winnetou és Molnár Ferenc klasszikus műve, A Pál utcai fiúk.
Példaképekre is rákérdezett, de a kérdés az olvasni szeretők számára sem volt
vonzó.
Én magamra akarok végtelenig hasonlítani”25
Nem újdonság a könyv fölé hajolás. Ha a gyermekek könyv ábráit fejtegetik, élet és
csoda határán járnak. „Kay egy képeskönyvben nézegette Gerdával az állatokat, madarakat.”26
Bajor Andor üvegtörpéje Andersennek, Hauffnak a sötétben megelevenedő, társalgó
és önérzetes tárgyait idézi, a teáskannát, az ólomkatonát, az aranyfüstös bőrhuzatot.
„(A kamra polcán az üvegtörpe) tele volt ürességgel és ezért nem ismert megértést, jóindulatot. Míg rózsavíz volt benne, szelíd volt, de most a mérges semmi töltötte meg színültig.”27
Felölthetjük sün alakját, Móra Sündisznócska lovagol című története után olvashatjuk Berszán István A válogatott útibatyu. Szöszmögi Müsszents Sündörgő kalandjai című
gyerekkönyvét, amelynek hőse szintén sün: az emlékezetes nevű lény tanulmányútra
indul és egy darázsszépségben feleségre is lel. A világos szerkezetű, a kisebbeknek szóló
szellemes állattörténet mint kiadvány a könyves szakma Erdélyben is elérhető színvonalát dicséri.28

24
25
26

27
28

Rakunk jó fatüzet. In: Tükör utca 11. Literator könyvkiadó, Nagyvárad, é. n. (2001)
Lásd Hévízi Otília 1994. 78.
H. Ch. Andersen: A hókirálynő. In Uő: A fenyő. Szilágyi Domokos fordítása. Kalota Kiadó,
Kolozsvár, 1999.
Bajor Andor: A kastély
A CE Kolinónia kiadónál 2002-ben Kolozsváron megjelent könyv szerkesztője Koros-Fekete
Sándor, a rajzokat Gacs Réka készítette.

52

tiszatáj

Változhatunk egérré. Bajor Andor: Egy bátor egér viszontagságai Cincogó Feliciánja
után jött létre Kányádi Sándor: Világlátott egérkéje (Ion Creangă Könyvkiadó)
„Egy árva mezei egérke megunta az őszi esőket, s meg a koplalást. (…) Tudta az egértörténelmet.”
Tudta az egértörténelmet?
És viszi tovább a mókát egy évtizeddel később Kovács András Ferenc az Egerek
könyvével!
Ferenczes Imre Pepita hangyája az egerek és bogarak szomszédságában egyrészt
a szecesszió finoman illusztrált gyermekirodalmát – másrészt a posztmodern filmvilág
láp- és ízeltlábú-kedvelését juttathatja eszünkbe.
Ha már az állatoknál tartunk, emlékezzünk Bajor Andor Doktor Breke Kelemenjére
de itt van Kányádi Sándor Békabúcsúztatója szintén, amelyet a garabonciás lelkű poéta
válogatott versei gyűjteményébe is felvett.
Hogy a Béka-búcsúztató gyerekvers-e? Nem döntjük el. (De hát gyerekvers-e Szilágyi Domokos Hegyek, fák, füvek-je, vagy Kosztolányi dala, az Üllői-úti fák? Vagy Villon mindent megköszönő búcsúballadája?)
Ha már a vízparton vagyunk:
KÁNYÁDI SÁNDOR

Béka-búcsúztató
Békák, hű társaim, ti brekegők,
Kik énekelve vesztek levegőt,
Szeretném megköszönni, cimborák,
A sok szép nyári estét, éjszakát,
S hogy még a langyos őszi alkonyok
Idején is kuruttyolgattatok.
De már az ősznek, vége annak is,
Reszket a nád, lúdbőrözik a víz,
És reggelenként ezüst zúzmarát
Virágzik a vízmenti fűzfaág.
El elbújik a hold s a csillagok:
Nem szégyen, hogy ti is elbújtatok.
Iszapba bújva várjátok, amíg
A téli világ kitavaszodik.
De hogy nyugalmas legyen álmotok,
Olykor-olykor majd kuruttyolgatok,
Tavaszra várón breke-brekegek,
Amíg végképpen be nem rekedek.29
29

Kötetzáró versről van szó! Kányádi Sándor: Májusi szellő. Versek kisebbeknek, nagyobbaknak (1957–1989). In Uő: Vannak vidékek. Válogatott versek. A kötetet összeállította Jancsik
Pál. Dacia Könyvkiadó, Kolozsvár, 1992. 237–238.

2003. február

53

Milyen a jó gyermekirodalom?
Benedek Elek 1922 augusztusában írta Székelyudvarhelyre Tompa Lászlónak:
„Kedves Laci, a versed szomorú, de igen szép. Már el is küldtem illusztrálás végett.
Próbálj valami enyhébb bánatú verset s írj minél többet.”30
Kérdés, hogyan marad(hat) meg az irodalom és a általában könyv értéke, ha nem
vesszük figyelembe, mekkora vonzóerőt képvisel (a gyermekek egy csoportja számára
is) a film, a televízió, a számítógép. Az olvasnivaló másféle élményekkel (például a beszélgetés-, a siker-, a színházi élménnyel) együtt hat!
Mitől félünk?
Hogyan fejezzük ki magunkat?
Dobbantó. A Marosvásárhelyi Unitárius Egyházközség gyermeklapja. Szerkeszti:
Nagy Gizella, Kuti Márta, dr. Szabó Zsuzsanna. A 2002/2-es számban nyelvgyakorló
a cs, j, l -re Kovács András Ferenctől:

Csillagcsengő
Jégcsap csendül, jégcsap cseng –
Csillagcsengő égen leng.
Jégcsap csücskén csüngő nesz –
Csilló neszből csengés lesz.
Jégcsap csücskén fény csendül –
Égen csüngő szél lendül…
Jégcsap csörren, csilló csend –
Csokros csillagcsengő cseng.
De Ady Mariska makámába hajló almanach-prózája is helyet kap (A Jéghercegnő)
a lapban, amely a nagyszülők gyermekkor-élményére is alapoz szövegei összeválogatásakor.

Időutazások
Visky András 1999-ben Aranylevél címmel verses, mesés kalendáriumot ír a gyermekeknek.31 Fábián Imre Betlehem címmel gyűjti egybe a számára legvonzóbb régi és
új karácsonyi verseket.

Átírások
Van néhány kísérlet ilyesmire a Napsugárban. Lecke. Nagy Lajos elbeszélését Bálint
Tibor írta át színpadi jelenetté,32 Betlehemi állatok – ezt Déry Tibor elbeszélése nyomán szintén Bálint Tibor írta33 A továbbírás, adaptálás-rövidítés munkáját a gyakorló
tanítónők és óvónők is elvégezhetik. Ilyesminek ad teret az 1994-től újra az olvasók30

31
32
33

Benedek Elek irodalmi levelezése I. 1921–1925. Közzéteszi Szabó Zsolt. Kriterion Könyvkiadó, Bukarest, 1979.
Visky András: Aranylevél. CE Koinonia, Kolozsvár, 1999.
Napsugár 1992.1. 10
Napsugár 1993. 2. 4–5.

54

tiszatáj

hoz eljuttatott Műsorfüzet, amely pódiumműsorokhoz tartalmaz szövegkönyv-javaslatokat. (Ilyesmire a szintén Kolozsvárt megjelenő Művelődés folyóirat is vállalkozik.)

Klasszikus olvasmányok
„Benn a könyvben más világ van” – olvasom Lászlóffy Aladár versében.34
A korábban már említett Batiz Kisbandi Katalin az Erdélyi Olvasás Egyesület
programját követve az általános iskolai tanulóknak az irodalmi szöveghez való viszonyulását vizsgálta. Felolvasta a megfelelő szövegrészletet Milne Micimackójából, aztán
feleletet várt két kérdésre; az egyik Malacka ajándékadására, a másik Füles viselkedésének megítélésére vonatkozott. A válaszokból válogatva: Az ajándék azért volt különös, mert piros színű volt, mint a szív”, „volt is ajándék és nem is”, Füles nem hagyatkozott az eszére, hanem a szívére”, „Malackának az ajándéka tetszett volna Fülesnek,
mert az erdőben nem mindig van sok léggömb, sőt egyáltalán nincs”, „Malacka orra
esve adta át az ajándékot”, Füles szomorú arcot vágott Malacka elé” Ízelítő a második
kérdésre adott válaszokból: „Füles toleráns Malackával szemben”, „Füles minden ajándéknak örül, még akkor is, ha az nem ép és egészséges”, „… azért volt különös az ajándék, mert olyan nagy volt, mint Füles”.
Hazai kiadása nincs a Micimackónak: a történet és a világa most lel otthonra talán
éppen a feldolgozások révén, amilyen a kolozsvári (magyarul és románul párhuzamosan játszott) bábszínházi produkció 2001/2002-ben35. Itt jegyezzük meg, hogy a rendező elégedetlen volt a román fordítással és Karinthy szellemes változatából36 készíttette el a román társulat munkapéldányát!

A véglegesedő vonások
A Napsugár az elmúlt évtizedben nemcsak a magyar irodalom klasszikusainak
szentelt egy-egy oldalt, hanem búcsúztatta is a gyermekolvasók egykori ismerőseit.
Általában saját műveikkel, egy-egy arcképpel, néhány értékelő sorral. Bajor Andort
azzal a verspárral, amely első jelentkezése volt 1957-ben a Napsugárban (cinke és rigó
verses beszéde nagyon is Tompa Mihály allegóriáját írja újra, A madár fiaihoz-t). Ama
régi Bajor vers refrénje:
Hát fel a fejjel, jó fiú,
Többé ne sírdogálj.37
Másrészt a főszerkesztő az írót – mint az általa teremtett emlékezetes mesealak társát (árnyát?), úgy láttatja apróbb-nagyobb olvasóival. Ahogy a gyermekek a legtöbb
szerzőt kezelik: nem bajlódnak vele, ritkán veszik tudomásul:
„Hát lehetséges, hogy többé nem kísér el bennünket Cinigennel, a bátor egérkével?”38
Búcsúzik ebben a periódusban a felnőtt és gyerekolvasók tábora Palocsay Zsigmondtól, Bálint Tibortól és Marton Lilitől is. A gyermek tudja, hogy van halál. Nem
távozik a teremtett lények közeléből: végleg átveszi őket a szerzőktől.
34
35
36
37
38

1994. 9. 3.
Rendezte: Kovács Ildikó.
Tehát tudatosan közvetítő szövegből.
Lásd Napsugár 1991. 3. 10.
Napsugár 1991. 3. 10.

2003. február

55

Mire jó a vers?
Kányádi Sándor szerint (pontosabban egyik általa idézett gyermek szerint) a vers
az, amit mondani kell. Sántha Attila, még a fiatalok közé számító költő szerint ha nem
írhat nyelvérzék alapján a gyermek, elidegenedik az írás-olvasástól és így a kötött formájú, a boldogan deklamálható verstől is.39
Tanúsíthatom, hogy felfedezni a lehetőséget, amelyet a gyermekek figyelme, hangja,
kérdése jelent: inspiratív élmény, hosszan tartó energiaforrás.40
Csak gyermeknek jó jó vers? Lehetséges volna?
A Korunk nagy visszhangot kiváltott vizsgálatot indított 2000 nyarán Melyik a XX.
század legszebb tíz verse címmel.41 A válaszokat folyamatosan közölte a folyóirat,
a verspreferenciákat vagy indoklásokat kommentálta a napisajtó, és valóságos közüggyé
lett a jelenlegi ízléspreferenciák kérdése. Száznégy felkért személy küldte be válaszát
a szerkesztőségbe. A nyertes válaszok között nem volt gyerekvers, de a tízes javaslatcsomagok között felbukkan egy-egy: Kibédi Varga Áronnál Weöres Sándortól Az elveszített napernyő (10. hely), Király Lászlónál Tamkó Sirató Károly: Tengerecki Pál
(10. hely), Kovács András Ferencnél: Kormos István: A jóborivó királylány, Lövétei
Lázár Lászlónál: Szabó Lőrinc: Tücsökzene (4. hely), Mészáros Sándornál ugyanaz
ugyanolyan helyen, Orbán János Dénesnél: Szőcs Géza: Waldemar Daa lányai (6. hely)
– ez ugyan nem gyermekvers, de Andersen meséje ihlette, Serfőző Simonnál: Weöres
Sándor: Rongyszőnyeg (7.) és Szabó Lőrinc: Tücsökzene (10.) Tamás Attilánál: Weöres
Sándor: Az elveszített napernyő (7. hely).
Milyen komolyak vagyunk, milyen végérvényesen felnőttek.

Mesemondásból olvas(tat)ás
A néphagyományból származó kiadványok gyermekirodalomként való használata
nem új, Arany László óta a gyermekkultúra részét képezik a folklórkincs darabjai.
Méltán hívja fel a figyelmet Végh Balázs a gyerekirodalomnak szentelt Korunk-számban Nagy Olga, Gazda Klára, Fábián Imre munkásságára ezen a téren. A gyermekjátékok, mondókák mesék helyi változatainak értékelése mutatkozik meg más kiadványokban is, különösen a Kriza János néprajzi társaság által kiadott kötetekben amelyek nem is szűk körben óvónők, tanítónők kézikönyveivé válva járulnak hozzá a mai
gyermekek személyiségének harmonikus és értékelvű, nyelvi és nemcsak nyelvi kibontakozásához.
Ez azonban szakképzettséget, a hírek megfelelő áramlását feltételezi.
Hasznos az olvasási kedv megtartása érdekében a mesemondó verseny, amelyet két
éve rendez meg az Anyanyelvápolók Erdélyi szövetsége, és ahol a nyertes gyermek felkészítőjét is megnevezik és díjazzák, hasznosak az olyan gyermek-képzőművészeti versenyek és kiállítások, amelyek feltétele egy-egy irodalmi mű (sőt életmű) jobb ismerete.
A Pedagógus-szövetség, annak Teleki oktatási központja Szovátán, Gál Kelemen

39
40
41

Sántha Attila: Miért nem szerettem a verset. Korunk 2002. 10. 67–68.
L. Egyed Emese: Három dió. Mentor kiadó, Marosvásárhely, 1997.
A teremtmények arca. A huszadik század legszebb magyar versei. A Korunk ankétja. Szerkesztette Balázs Imre József és Kántor Lajos. Korunk Baráti Társaság Komp-press Kiadó, Kolozsvár, 2002.

56

tiszatáj

Oktatási Központja Kolozsváron könyvek, CD-k révén nyújt a gyermekirodalom terén is segítséget.
Tanárok irányítják művek, könyvek, szerzők felé a gyermekek figyelmét az irodalmi körökkel, diákszínjátszással: Pávai Gyula, az aradi Kölcsey Egyesület könyvtárával, Kölcsey-színpadával, Tőkés Erika Kolozsváron a Buhu társulattal, a sepsiszentgyörgyi középiskolai szintű színművészeti oktatás kezdeményezői és még igen
sokan keresik a keskeny utat, amely a mai gyermek érdeklődését és az értékes olvasmányokat összekötheti.
Az Erdélyben is működő Olvasás Társaság egyik célja is a könyves kultúra közelében maradás – és ez a gyermekekre is vonatkozik. Sikerül vajon?

Az iskolarendszer
A romániai törvények 1990 előtt a gyermekszülésre-csecsemőgondozásra három
hónapnyi szabadságot engedélyeztek az anyáknak, ezt a rendszert váltotta fel a mai,
amely három évi gyermekgondozási támogatást jelent, amelyet egyaránt igényelhet az
anya vagy az apa. 2001 óta kötelező az iskola-előkészítőn való részvétel. A nagyobb
városokban 1 és 3 év közötti gyermekek számára bölcsődék működnek, ezek a egészségügyi hálózathoz tartoznak és így nyelvük a román. A gondozás nyelve hivatalosan
a román. Így csak elvétve kerülhet sor a magyar nyelvű foglalkozásokra és ezen belül
akár mondókák, a magyar kultúrához kapcsolódó mesealakok megismerésére. Hároméves kortól óvodába járhatnak a gyermekek – itt a rendszeresen emelkedő létszámminimum akadályozza a magyar nyelvű (és természetesen az életkorhoz illő) irodalomanyag használatát. Sok függ az óvónő felkészültségétől, kezdeményezőképességétől, és persze az óvoda anyagi helyzetétől is.
A tanítóképzés az 1990-es évek második feléig egy régebbi rendszert követett,
amely szerint az érettségi diplomával a tanítói képesítő oklevelet is átvehette a 19–20
éves pedagógus és később ötévenkénti továbbképzésekkel tökéletesíthette tudását.
Ma az egyetemek Főiskolai karai képezik az óvodai és elemi iskolai pedagógusokat,
háromszakos rendszerben, amely hat szemesztert jelent. Itt a magyar nyelvű kultúrára
heti két óra jut a következő diszciplináris lebontásban: nyelv-nyelvhelyesség, néphagyomány és egy év gyermekirodalom: egy félév a gyermekeknek szóló világirodalmi- és egy a magyar irodalmi alkotásokra.
A gyermekirodalom tantárgyhoz egy 1973-ban írott, 1983-ban kiadott tankönyvet
használtak42, a közelmúltig, újabban eligazító Kiss Judit könyve, a Bevezetés a gyermekirodalomba (Erdélyi Tankönyvtanács, Kolozsvár, 2000).
A felkészülés a színvonalas oktatásra nemcsak a hiányzó gyerekirodalmi alapművek és szakirodalom beszerzésével kezdődik, hanem összefoglaló tanulmányok írásával
és a szakirányú kutatásokkal. Kolozsváron készültek szakdolgozatok a gyermekirodalom tárgykörében.

Visszapillantás az irodalom iskolai történetére
Minden ifjúsági irodalommá válik, mihelyt a fiatalabb korosztály szervezett ismeretszerzésének részeként jelenik meg.

42

Vita Zsigmond–Józsa Miklós–Király László–Jarosievitz Erzsébet: Gyermek és ifjúsági irodalom. Tankönyvkiadó, Bukarest.

2003. február

57

A világirodalmi utalások az 1970–1989 közötti periódus romániai oktatásában többnyire a stílusirányzatokkal voltak kapcsolatosak és nem is voltak kötelező jellegűek.
Román irodalmi művek még 1964-ben is voltak a magyar irodalmi anyagban.
A nyolcosztályos általános iskola VIII. osztálya számára kiadott Irodalmi olvasókönyv és
nyelvtan könyvében 43 két-három magyar szerző után egy román következik, Balassi,
Csokonai, Vörösmarty után Vasile Alecsandri prózarészlet és vers, Petőfi, Arany, Mikszáth után Mihai Eminescu, Móricz, Ady, József Attila után Mihai Sadoveanu, Tudor
Arghezi. A kortárs román szerzők azonban mint a pártideológia művészi megfogalmazói
jelennek meg a könyvben: az olvasókönyv első lapján Mihai Beniuc A pártban élsz című
verse áll (a nyelvtanórán ezt a szöveget hangtani gyakorlatként kellett „felhasználni”), az
utolsó román olvasmány Mihai Beniuc Üzenet című verse, amely a pártkongressszus alkalmával az író (általánosítható) hűségesküjét, szerepvállalását közvetíti.
A 80-as évektől a házi olvasmányok a líceumban már többnyire magyar irodalmi
szövegeket jelentenek. Az általános iskola osztályaiban a magyar, világirodalmi és román irodalmi művek mint irodalmi olvasmányok szolgálták a „nevelés szépirodalommal” gondolatát. A VI. osztály háziolvasmányait soroljuk fel:44 Arany János: Toldi,
Asztalos István: Jóska, Gárdonyi Géza: Egri csillagok, Jókai Mór: És mégis mozog a föld,
Méhes György: Micsoda társaság, Méhes György: Gyémántacél, Török Sándor: Csilicsala csodái Mikszáth Kálmán: A varázsló kovács, Molnár Ferenc: A Pál utcai fiúk, Nagy
István: Réz Mihályék kóstolója. A román irodalomból két tételt tartalmazott az olvasmányjegyzék: Sadoveanu: Virágöböl, Caragiale I. L.: Goe úrfi.
A világirodalmi szövegajánlatok többnyire az ifjúsági irodalom klasszikusait jelentették: Beecher-Stowe: Tamás bátya kunyhója, Cooper F.: Az utolsó mohikán, Dumas,
A.: A három testőr, Gogol: Tarasz Bulba, London, J.: Fehér agyar, May, K.: Az ezüst tó
kincse, Twain M.: Huckleberry Finn, Verne, J.: A rejtelmes sziget és A tizenötéves kapitány
Az óraszámok is változtak: elemiben heti 4, a felsőbb osztályokban heti három magyar irodalomóra volt, később az elemiben 2, a felsőbb osztályokban 1,5–2.
A felsőbb osztályokban a magyar nyelvi stúdiumot helyettesítő fogalmazás-nyelvművelés óraszáma a következőképpen alakult: IX és X. osztályban évi 20: nyelvhasználati
és helyesírási gyakorlatokból (évi 12 óra), irodalmi jellegű és szabad témájú írásbeli feladatokból állt (évi 8–9 óra), XI–XII. osztályban ugyanilyen jellegű feladatokra összesen évi
8–9 óra.
2001–2002-ben a többféle tankönyvből lehet tanítani,45 de a kerettanterv figyelembe
vétele és az érettségi minimum még kötelező. A magyar irodalomtanításban egyre
43

44

45

Szerzői: Márki Zoltán, Kuszálik Piroska, Balogh Dezső, Kálmán Viktória. Tanügyi és Pedagógiai Könyvkiadó, Bukarest, 1964.
Tanterv a magyar nyelv tanításásra a magyar tannyelvű iskolák VI. és VII. osztálya számára Bukarest, 1982.
A tetszetősebb és olvasó-olvasásközpontú új tankönyvek között figyelmet érdemlő kezdeményezés Tulit Ilonáé (V és VI. osztályos Magyar nyelv és irodalom tankönyv) és Orbán
Gyöngyié: Megértő irodalomolvasás I. és II (ez utóbbiak a líceum számára készültek, szöveggyűjtemény is tartozik hozzájuk). A tankönyvek világirodalmi és művészet- és kritikatörténeti szemelvények felhasználásával készültek, munkafüzet szerepet is betöltenek. A szöveggyűjtemények között a leggazdagabb a K. Jakab Antal szerkesztésében megjelent Magyar
Irodalmi- illetőleg Világirodalmi szöveggyűjtemény-család (Scriptum kiadó, Kolozsvár)
1992–1999.

58

tiszatáj

nagyobb felelősség hárul az egyes iskolákra, szaktanárokra (nyitottabbá válik az oktatás),
a XX. századi magyar irodalom értelmezése és a jelenkori magyar irodalom oktatása
jelenti a legtöbb iskolában a problémát.46

A könyvelosztás
A könyvpiacon sőt a középiskolák tanári szobáiban leginkább a Tinivár kolozsvári
könyvkiadó ifjúsági könyvei, oktatási segédanyagai vannak jelen. Többnyire igénytelen kivitelű, alacsony árú, bár könyvként gyakran nem eléggé vonzó kiadványok.
Mégis a Tinivár vállalkozott a Csipike újrakiadására a szerző városában, és gondoskodott arról, hogy a el is jusson a mai gyermekekhez és nemcsak az erdélyi nagyvárosokban.
Pedig a szép könyvet szeretik a gyermekek (felnőttként sem válnak meg tőle).
A magyarországi gyermekirodalom az 1990 óta kialakult kereskedelmi lánc révén
Erdélybe kerülve drága: kevesen engedhetik meg maguknak, bár például a Pont kiadó
ízléses kiállítású és a nevelés, olvasóvá nevelés, olvasás, serdülőkor összefüggéseit is
színvonalasan feltáró könyvei talán a közeljövőben legalább a népesebb magyar lakosságú Székelyföldön kaphatók lesznek.47

A szerző mint ismerős
Amikor Hévízi Otília a kedvenc szerzőjükről faggatta tanítványait, a falusi és
a nagyváradi iskola diákjai egyaránt Petőfi nevét tették az első helyre. Őt a borsi iskolásoknál Móricz, Benedek Elek és holtversenyben Arany János illetőleg József Attila
követte. A nagyváradi iskolában Verne, Karl May és Benedek Elek volt a listavezető.
Kányádi Sándor saját bevallása szerint évente 200–250 író–olvasó találkozót lebonyolított a gyermekekkel: iskolákba, óvodákba ment találkozni az olvasni szeretőkkel. Erdélyben ismerik verseit és többnyire őt magát is, a tanítással, óvodai gyermekneveléssel foglalkozók is szeretik jó kedélyéért, töretlen mesélő kedvéért. A Napsugárba már nem ír, de versei valóságos slágerekként élnek a gyermekközösségek „műsorrendjében”.
A bölcs nagyapó szerepben manapság nem ő, bár nem is Benedek Elek, hanem Fodor Sándor jelenik meg mint a Szivárványba „beköltözött”, minden levélre válaszoló
Csipike. Mókázó öreg barát szerepben a túl hamar elköltözött Bálint Tibor. Lászlóffy
Aladár, korábban a gyermekek művelődéstörténeti kuriózumok iránti fogékonyságával számolva adta ki írásait, ma az élőnyelv kopása idején a jó értelemben vett szócsűrés-csavarásra teremt kedvet.
Nagyanyóvá lett a már szintén a felhők mögé rejtezett Marton Lili, és folytathatnók a sort.
Megjelenhetnék az ismerősök között a Bözsi szerzője, Czegei Carla, de egyetlen
könyv, két tucat sornyi életrajz nem elegendő az írónő személyének elgondolásához.
Gyermekek számára még kevésbé. A szerző igen idősen, halála előtt kevéssel jutott ki
rokonához Langéba, ott érte a halál 1997-ben: ki tud róla minél többet? A Romániai
46

47

A szöveggyűjtemények a kortársi irodalom szemelvényeit általában nem tartalmazzák,
a XX. század magyar irodalmára vonatkozó, tanítható összefoglaló rendszerezések pedig hiányoznak a könyvtárakból.
A Pont kiadót a Romániából Magyarországra telepedett Szávai Géza író és Szávai Ilona
gyógypedagógus vezeti.

2003. február

59

Magyari Irodalmi Lexikon 1981-es I. kötetében Blomberg Carlaként tartotta számon,
s még jelezte, hogy Szamosújváron él.48 Blomberg Claudia Sarolta Borbála novellákat,
verseket publikált az erdélyi lapokban. 1929-től a marosvásárhelyi Kemény Zsigmond
Társaság tagjává választották. Állatregénye a második világháború előestéjén jelent
meg az Erdélyi Szépmíves Céh kiadásában.49
A fiatalok között már klasszikusnak számít a játékos és halk szavú Nonó: László
Noémi, figyelni érdemes Szántai János verseire, történeteire, Madaras Péter meghittséget árasztó és a gyermeknyelv modernizálására is törekvő költeményeire. Szabó
Zelmira maga illusztrálja a nyilvánvalóan Csipike-élményből született, de már önállósuló meséit Galóca banyóról…(Közleményei először a Napsugárban jelentek meg). Galóca, ez a Luca-féle figura az olaszok Befanajának hazai változtaként is felfogható.
A gyakorló pedagógusok között Tolna Éva családi verse, önéletrajzi-ifjúsági regénye
a tanári tennivalók miatt „elhalasztott” írói indulásra jelent Erdélyben pozitív példát.

Az életre kelő mese
Néhány éve mesemondóverseny növeli a meseolvasmányok keletét az elemi iskolában.
Az olvasás, mesehallgatás mellett valóban a meseszínház változatai éltetik a műfajt.
Láng Zsolt Rúkmadara siker volt a kolozsvári színpadon. Varázsmese volt a javából, az
igazi gyermekeknek szóló színház ritka eseménye. Aztán a madár benne! Hatalmas,
a csoda maga. És általa: a mese jelenvalósága minden ott levő számára.
A madarakkal az a lényeg, hogy együtt kell lenni velük… A madarak nem játsszák
meg magukat, ahogy mi, emberek…50
Csodáknál maradva: Aladdin csodalámpája a színész Hatházi András rendezésében,
korábban a Rózsa és Ibolya Varga Boriéban, aztán mástól, máshol az Oz, a Nagy varázsló, az Alice Csodaországban: ilyenkor nem választható el egymástól régi és új, hazai
és világirodalmi alkotás, csak a jó a kevésbé jótól. A Romániai Magyar Bábos Találkozók révén az (ifjabb-idősebb) olvasó találkozása a három napig tartó eleven mesével
igazi nagy esemény immár negyedik éve Kolozsváron!51

A szolidaritás olvasmányai
Bálint Tibor Móra Kincskereső Kisködmönének világát is közelebb hozza szemérmesen szófukar, de az emberi szolidaritás anekdota-meséivé váló, életrajzi ihletésű történeteivel. A szerkezet a példázaté. A megvilágítandó tény történelmi olvasmány: a helyi klímára felkészületlen visszavonuló sereg egyének kínhalálára lebomló pusztulása
Napóleon oroszországi hadjáratában. A példa: a valamikori téli diák-dilemma: iskolába
menni, bár cipő híján mezítláb vagy otthon melegedni. Csakhogy a példázat elemei
között egyéb összefüggés is van: az olvasmány és az emlék, a elvont ismeret és a tapasztalat egymásba sugárzó, a gondolkodás, a megértés folyamatában egymást erősítő volta.
48

49

50
51

Azt nyilván nem jelezhette a cenzúra miatt, hogy ez (mint mágnáscsalád tagjának) kényszerlakhelye volt s hogy igen nehéz anyagi körülmények között élt.
Az adatok a Bözsi újrakiadásának utószavából valók, Marosi Ildikótól származnak, illetőleg:
Romániai Magyar Irodalmi Lexikon I. kötet. Szerk. Balogh Edgár. Bukarest, 245.
Tandori Dezső: Mit kell tudnom a napról? 21–22 ill. „Nem fáj egy kicsit a szemem?” 181.
A bábostalálkozó kezdeményezője és szervezője Vincze László.

60

tiszatáj

A gyerekszoba tárgyai, a könyvek és a játékok tanúi a család életének és a bizalmas
szerepet is betölthetik. Lázár Ervin kedves csodalényei ilyenek, ilyen Weöres Jancsi
bohóca. A Magyar gyermekvers című, 2001-ben a Nemzeti Tankönyvkiadónál megjelent reprezentatív műben (szerzője Bognár Tas) sem a kötetben tárgyalt, sem az ott
terjedelmi okok miatt nem tárgyalt szerzők sorában nem bukkantam az erdélyi költészet élő klasszikusára, Kovács András Ferencre.
Pedig sokunk számára két évtizede, hogy nagyon is láthatók a képei, nélkülözhetetlen a kultúrából és az érzékenységből sarjadó folyamatos beszéde: íme most nem
Francois Villon, hanem Bogyó Bandi „lóg” őrzőn a gyermekek álma fölött és árasztja
verses vallomásait52:

Bogyó Bandi balladája
Bogyó Bandi falon lógok
Vannak nekem nagyok orrok,
Nadrágszárok, konyult sipkám,
Azzal szaglok sosem ritkán!
Mosolyogok tarka móka:
Arcképemre varrt szamóca…
Piroslok, mint egy szem eprek:
Főleg bús szögön szereplek,
Mert miólta fejem kinőtt
Véle tapintom az időt. (…)

Utóirat (a hercegről)
A még csaknem gyermek korú Szabó Zelmira Galóca banyója Don Quijote női
alakmása. Mint valami emancipált fúria szerelmi búból a rombolás dühébe csap át és
szétzúzza epekedése korábbi tárgyát, a Hercegnek látott madárijesztőt.53 (Ha jobban
megnézem: a Madárijesztő Manót, akit Krúdy mutatott be az arra érdemeseknek.54)
Szabad a gazda.

52

53
54

Kovács András Ferenc Miénk a világ című kötetének nyitóverse. A kötet Polis Kiadó Napsugár könyvek sorozatához tartozik. Kolozsvár, 2000. A verseket Unipan Helga illusztrálta.
Galóca banyó és a madárijesztő Herceg. Napsugár 2000–2002.
Madárijesztő Manó. Móra Kiadó, 1978. Most látom: Révész Napsugár rajzaival. Aha. Napsugár. Tandori. Eltévedtünk volna?

2003. február

61

KOCUR LÁSZLÓ

Csipkerózsika – még mindig ébredõfélben
Malackának
E sorok írója talán kellően régen foglalkozik a (cseh)szlovákiai magyar irodalommal* ahhoz, hogy megállapítsa, a (cseh)szlovákiai magyar irodalom amolyan „siránkozós” irodalom, mely látszólag a „van, de még sincs” paradoxonjára épül. Ha a Csehszlovákiában magyar nyelven készült regényekkel, novellákkal, drámákkal, kritikákkal kapcsolatos összefoglaló tanulmányokat vesszük szemügyre, azok szinte toposzszerűen említik meg, hogy a dráma, a kritika, a regény, a novella stb. sosem volt erős
oldala a (cseh)szlovákiai magyar irodalomnak. Ha azonban posztmodern (utáni) korunkban avíttnak tűnő módon bibliográfiákban kívánjuk ellenőrizni ennek a köztudatba átment állításnak az igazságértékét, arra jutunk, hogy a fenti területeken szép
számmal születtek alkotások, csak ezek feldolgozása maradt el, s ez inkább az irodalom-rendszer hibájaként tételezhető. Célszerű tehát a „van de még sincs”-et a korántsem annyira egyszerű, már nem paradoxonként ható „van, de milyen(?/!)”-re cserélnünk.
Így van ez a Csehszlovákiában íródott magyar nyelvű gyermek- és ifjúsági irodalommal is. A magyarországi helyzethez hasonlóan a marginális irodalom státuszában
van, s messze nem kap annyi figyelmet, mint a „felnőtt” irodalom, bár az utóbbi időben ez a tendencia változni látszik.
Jelzésértékűnek tekinthető azonban az, hogy összefoglaló munka először 2002-ben
jelent meg e témában, Kozsár Zsuzsanna tollából, előtte csupán egy-egy kötetet tárgyaló bírálatok születtek, a jelenségeket általánosságaiban vizsgáló tanulmányok alig.
Szeberényi Zoltán 1988-ban megjelent jegyzete meglehetősen szűk körben maradt.
Meg kell említenünk a Szőrös Kő 1999/1 számának Irodalom & gyermek c. tematikus
összeállítását, legalább két okból:
- hasonló ankétot utoljára 1984-ben rendeztek;
- ettől a lapszámtól kezdve követhetjük nyomon Kozsár Zsuzsanna kéziratának vajúdását.
Itt ui. a szerző még egészen ígéretes tanulmányt publikál, melyben ütközteti a gyermekirodalom státuszáról szóló elméleteket, majd pedig különböző szempontok alapján, bőséges jegyzetapparátussal elemzi a (cseh)szlovákiai magyar gyermekirodalom
egyes műveit. Ekkor a szerkesztői jegyzet azt ígéri, hogy ez részlet a megjelenő tanulmánykötetből. Ehhez képest, mikor Kozsár Zsuzsanna a lap 2001/Nyár számban
a Min dolgozol most? rovatban nyilatkozik, a szerkesztői jegyzet szerint a kötet a karácsonyi könyvpiacra fog megjelenni. Mint tudjuk, a Meseirodalmunk fája c. könyv
*

Hogy létezik-e ilyen kategória, s ha igen, miként, annak taglalásába a jelen keretek közt nem
bocsátkozunk, mivel témánktól meglehetősen messzire vezetne. Ez a dolgozat a terminológiai tisztázást terjedelmi okokból nem vállalhatja, így a csehszlovákiai magyar irodalmat
Görömbei András értelmezésének megfelelően, a gyermekirodalmat pedig Komáromi Gabriella fogalomhasználatának nyomán tételezi.

62

tiszatáj

2002 könyvhetén jelent meg. Tehát vagy rendkívül alapos előkészítő marketingtevékenység részesei lehettünk ez alatt a három év alatt, vagy pedig ennyi idő kellett, hogy
a 99-ben még ígéretesnek tetsző tanulmánykötet jelen formájába transzformálódjon.
Kozsár kötete, mely a XX. sz. utolsó évtizede prózai mesetermését dolgozza fel
– 33 kötetet sorol fel, s ebből 27-et elemez –, a regiszterkeverő beszédmódnak olyan formáját valósítja meg, mint a XX. sz. első felének esszéista kritikusai: nyelvi modalitásában is közelít a mesékhez, mikor ilyeneket ír: „Említett meseágunk oldalhajtása vékony kis gally, melyen egyetlen termés himbálódzik”, „A legalacsonyabb, magától lehajló, nyugat felé húzódó águnk gyümölcsei rövid, modern mesék…”, „Ezért okozhat
a mű a gyomorrontásra hajlamos fogyasztóknak enyhe, hamar szűnő panaszokat” stb.
Mindez arról győzi meg az olvasót, hogy a szerző – maga meseíró is – nem tudta eldönteni, kihez forduljon írásával, így jött létre ez a hibrid alkotás, mely ebben a formájában nem könyvelhető el teljes sikerként. Jobb lett volna, ha a szerző markánsabb értekező prózai megszólalásmódot választ, s így fordul a szakma, a szülők, a pedagógusok felé, hiszen ilyen típusú kötet esetében elsősorban ők lennének a potenciális olvasói célcsoport. Ehhez képest a szaknyelv és a meséhez közelítő, lefelé stilizáló gyermeki nyelv megszólalása egy bekezdésen belül nem ritkán komikus hatást vált ki.
A szerző gyermekrajzhoz hasonló mesefa ágai mentén csoportosítja a meséket,
a következő kategóriákba:
- alacsonyabb mesei ág
- többnyelvű ág
- magasabb mesei ág
- intertextuális utalások ága
- tudományos ismeretterjesztő ág
- kamasz ág
- reflexív ág
- magasabb népmesei ág
- alacsonyabb népmesei ág.
Úgy látjuk azonban, ebben a felosztásban az egyes „ág”-ak közt túl nagy az átjárhatóság, hisz Kövesdi Muskátlitündére éppen így tartozhatna a népmesei ágba; a Luca kiskönyvét a szerző a reflexív ágba sorolja, viszont ez a könyv inkább csak a nagyobbak
számára élvezhető, így ha tematikailag nem is, de a befogadhatóság szempontjából
Duba Tűzmadarával együtt a kamasz ághoz is tartozhatna, s a reflexivitás mint kategória egyébként is problematikus, mert vajon melyik szöveg nem olvasható reflexívként?
Ugyanígy vitatható intertextuális utalások ágát megkülönböztetnünk. Ide a szerző két
kötetet sorol, bár e sorok írója kétli, hogy a felsorolt 29 kötetből a maradék 27 közül
egy sem működtetne intertextuális utalásokat. Hasonlóan nem szerencsés alacsonyabb
és magasabb ágként megkülönböztetni a fiatalabb, ill. idősebb korosztály számára íródott meséket, mert e fogalmakhoz óhatatlanul értékvonzat társul.
Kozsár Zsuzsanna könyve úttörő mivoltánál fogva önálló, kereteinknél lényegesen
terjedelmesebb elemzést igényelne, erényeiből és hibáiból egyaránt sokat tanulhatnának azok, akik hasonló vállalkozásba fognak, ill. hibáit javítani lehetne egy esetleges
második kiadásban. Jelen írásunkban nem érezzük feladatunknak a polemizálást Kozsárral.
Ez írásban az 1990 óta kiadott, prózai mesekönyvekkel foglalkozunk. Választásunkat az indokolja, hogy dolgozatunkat terjedelmi korlátok kötik, s gyerekverskötetből

2003. február

63

jóval több látott napvilágot az elmúlt évtizedben, így ezek elemzése lényegesen nagyobb terjedelmet igényelne. Elemzésünkben hangsúlyos a bemutató szándék (az anyaggyűjtés során azt tapasztaltuk, hogy az ismertetett anyag kevesebb mint 50%-a lelhető
fel Szegeden…), de természetesen az értékelő mozzanat sem szorulhatott a háttérbe. Az
alábbiakban megvizsgáljuk Kozsár Zsuzsanna két kötetét is, melyet ő természetesen
nem tehetett meg, valamint Csicsay Alajos és Dobos László köteteit, melyek elkerülték a szerző figyelmét. Nem foglalkozunk a Mesevarázs c. antológiával, mely Szőke
József, Kovács Magda, B. Kovács István, Vajkai Miklós, Z. Németh István, Soóky
László, Kövesdi Károly, Tóth László, Fülöp Antal, Batta György, Tóth Elemér, Kulcsár Ferenc, Gyüre Lajos, Varga Imre, Máté László, Moyzes Ilona, Barak László
meséit tartalmazza; Mikola Anikó A jaguár fiai c. kötetével, melyben dél-amerikai meséket, legendákat, mítoszokat fordít magyarra és dolgoz fel (a 95-ben kiadott kötetből
2001-ben Az Arany-patak címmel válogatás készült, melynek tartalomjegyzéke és tényleges mivolta közt egy mesényi elcsúszás van); a Mióta van eszük az állatoknak? c. szlovák fordításokat tartalmazó könyvvel; a Mátyás király Kéménden c. gyűjtéssel; és Varga
Imre: A gyöngykirály lánya c. népmese-összeállításával sem. Ez utóbbi esetében felmerülhet a kérdés, ha ez nem, akkor Fellinger Károly kötete miért? Úgy ítéltük
meg, Fellinger kötete regionálisabb jellegű, míg Vargáé általánosabb. (Gyüre Lajos
A kutyaházi legény c. kötetet pedig nem módszertani okokból maradt ki, hanem mert
e sorok írója nem tudta beszerezni.)
Hogy Balázsy Géza kiváló illusztrátor, ez, úgy gondoljuk, vitán felül áll, számos
(mese)könyv bizonyítja. A Nagyerdőben c. könyvével azt is megmutatta, hogy meseírónak sem utolsó, bár a kötet hagy maga után kívánnivalókat. A Nagyerdő lakói mind
jók, segítőkészek, szolidárisak. Nem jellemek, hanem azonos tulajdonságokkal felruházott, különböző nevű figurák. Zavaró a negatív pólus hiánya, túlidealizálttá lesz általa
a történet. Persze elképzelhető, hogy ezek csak e sorok írójának fenntartásai, s a gyermekolvasókat a legkevésbé sem zavarják, bár azt ők is tudják – különösen a tévés meséken szocializálódott nemzedék –, hogy a meséknek is vannak negatív szereplői.
A meseregény kb. 3/4 évet ölel fel, a húsvéti tojásfestéstől az első hóember megépítéséig. A mesék első olvasásra problémátlannak tűnnek, valójában viszont a bennük
megfogalmazódó problémák a Nagyerdő lehetséges világán belül kardinálisak: késik
a festék a húsvéti tojásfestéshez; a kisnyulak nem tudnak átmenni a patakon; egy közülük elalszik játék közben, és azt hiszik, elveszett; elvész Nyafóka sárgarépás iskolatáskája. Azonban ezeket a problémákat nem negatív szereplők, antropomorfizált negatív
természeti erők okozzák, hanem valamilyen külső, előre nem látható negatív körülmények, s ez sokat egyszerűsít a meséken.
Balázsy Géza könyvének célcsoportja valószínűleg az óvodások, kisiskolások köre.
Bereck József nyolcadik önálló köteteként adta kis A galambszelídítő c. ifjúsági elbeszéléseket tartalmazó könyvét. A Fekete szél nemzedékének halk szavú, visszafogott
szerzője sajnos sosem állt a kritikai érdeklődés homlokterében, eddigi munkásságának
feldolgozásával még adós kritikai életünk. Jelen keretek közt magunk is csak utalnánk
arra, hogy A galambszelídítő néhány szövegének nyelvi modalitása az Indulatos ébredés
írásaival rokon.
A 79 lapos kötet tizenegy elbeszélést tartalmaz. Ezek mindegyikének narrációja
múlt idejű, csupán a címadó elbeszélés játszódik a jelenben. Ez viszont hangsúlyos pozícióban van: a kötet záróelbeszélése, melynek felnőtt hőse (vélhetően) azonos a kötet-

64

tiszatáj

nyitó elbeszélés gyermek főszereplőjével. Így a címadó elbeszélés – amikor az olvasó
a kötet végére ér – egy retrospektív nézőpontot is felkínál, ebbe belehelyezkedve egyértelműen a múlt kerül ki győztesen.
A kötetet Madách-díjjal tüntették ki, ez elsősorban irodalmi értékeit hivatott kifejezni, magunk azonban úgy gondoljuk, inkább szociológiai szempontból jelentős.
„Ötvenkét éves vagyok” – írja a szerző a fülszövegben. Kötetében nemzedéki élményt
dokumentál, melynek „az utolsó pillanatban” átélője lehetett, mint a villamosítás, lakosságcsere, iparosítás, elvándorlás stb. s a szimbolikus rend ezek nyomán bekövetkező bomlása. Bereck még archaikus, tradicionális zártságában ragadja meg a faluközösséget, de a szövegből érezhető, a felbomlás közel van. Ha azonban e folyamat
rögzítésének nyelvi megvalósulását vesszük szemügyre, azt kell látnunk, Bereck
ugyanazokkal a realisztikus eszközökkel dolgozik, mint a Vihar előtt vagy az Öregem,
az utolsó c. köteteiben, pedig közben eltelt két évtized. A cselekményvezetés egyenes
vonalú, a történetmondás az emlékező attitűdből következően múlt idejű. Egyedül talán csak a félbehagyásos technikát emelhetnénk ki kompozíciós nóvumként. A kötet
alcíme Gyermekk(ó)rképek, ez egyrészt utalhat a kötetet illusztráló, a szöveggel szoros
egységet alkotó korabeli fényképekre, melyek még inkább a szociográfiai aspektust
erősítik; másrészt filmművészetre való utalásként is felfoghatjuk – a két portré,
a Csuccsa és a Pununú szinopszisként is olvasható; Bereck olykor kameramozgásos
technikával dolgozik. Az egyik legmegrázóbb elbeszélésben, a Haszontalanok c.-ben pl.
semmilyen egyéb háttérinformációt nem kap az olvasó, csak azt, ami a kamera objektívén keresztül látszana, ha egy filmet néznénk. Néha pedig pillanatfelvételeket készít,
s ezeket vágja össze (Farsangi mulatság), vagy a befejezést állóképpé merevíti (Az utolsó
alkalom, A galambszelídítő, A fénycsinálók).
M. Csepécz Szilviának – aki a szlovákiai magyar írótársadalom legrangosabb elismerését, a Madách-díjat is megkapta Magház c. verseskötetéért – már volt egy sikeres
gyermekverskönyve, mikor közreadta Kicsi, kisebb, legkisebb c. meseregényét, melynek
főhőse Ivett, a félárva kislány. Úgy gondoljuk, a kötetet sikeres vállalkozásként könyvelhetjük el, noha nem hibátlanként, M. Csepécz Szilvia ui. sokkal jobb költő, mint
ahogy arra a regény néhány versbetétjéből következtethetnénk, a folyton verselő beszélő Körte már-már zavaró, e sorok íróját gyermekkorának Pumukli c. mesefilmjére
emlékezteti, ahol az asztalosműhelybe került kobold mindig rímeket faragott. A Kicsi,
kisebb, legkisebb némelyik – és sajnos, ebből van több – rímében sok a keresettség, néhol döcögős, erőltetett, de mindez nem tárgya ennek a tanulmánynak.
A meseregény három hőse folyamatosan úton van, s az út keresése kicsit az emberi
élet értelmének keresése is. A kötetben a hármas szám központi szerepet játszik. Három a főszereplő, Ivett, a játéklova és a beszélő Körte. A jóságban töretlenül hívő három vándor háromszor találkozik a gonoszsággal, s kerül életveszélybe, mindhárom alkalommal megmenekülnek, de csak mások segítségével, ez jelzi, hogy még nem teljesen önállóak. A meseregény tizenkét fejezetből áll, s hátulról a hatodik a történethez
szorosan nem kapcsolódó A Másik Hold történetét elbeszélő lírai betét.
A kötet a klasszikus „Bildungsroman” jegyeit sorakoztatja fel: a 3 vándor elindul az
úton, melyen „próbák” sora vár rájuk, melyeket teljesítve bizonyos élettapasztalatok
birtokába jutnak, amelyek majd hasznukra vál(hat)nak a továbbiakban. A vándorok
Hortenzia (szimbolikus jelentéssel is bíró) lakóhajóján lévő „félbemaradt szobából” indulnak el az Ösvényen, hogy ugyanide térjenek vissza, útjukkal szimbolikusan mintegy bezárva/befejezve a félbemaradt szobát. Napokig tartó kalandozásuk a külső világ

2003. február

65

referenciául szolgáló idejében mindössze egy óra. Természetesen a műben sor kerül
a jó és a rossz összecsapására, s az istennői attribútumokkal felruházott Rétek Asszonya
az erdő állataival legyőzi Csonkatövist és a Gallymanókat, hogy helyreálljon a szimbolikus rend.
A meseregényeknek általában problematikus pontja a tapasztalatok összegzése, az
ideális esetben gyermeki szemlélettel dolgozó, de mégiscsak felnőtt szerző bölcseleti
igényű, időre, létre stb.-re vonatkozó gondolatainak nyelvi formába öntése. S noha
a kötet szerzője néhányszor belemegy ennek buktatóiba – az Időről és a hiányról való
elmélkedések, a Sárherceg önző, durva szeretete, a Kis herceg maníros megidézése –,
a kötet végén sikerrel tér ki a didaktikussá, túlbeszéltté válás elől, s a befejezésben egy
teljes család vízióját is felvillantja.
M. Csepécz Szilvia meseregénye izgalmas fordulatos olvasmány, sok egyéb érdeme
mellett a nyelvi megformáltság szempontjából is rendkívül igényes.
Egy tátrai szanatóriumban játszódik Cséplő Ferenc kisregénye. Cséplő Ferencet eddig elsősorban publicistaként, helytörténeti cikkek írójaként, szlovák nyelvű mezőgazdasági szakcikkek fordítójaként ismerhettük meg, ez az első ilyen jellegű írása.
A kisregény a narrátor által előadott bevezető után – Arató Laci Rétfaluból, egy kilencgyermekes család hetedik gyermeke, három hónapos szanatóriumi kezelésre utazik –
rendhagyó, dátumozás nélküli naplóba megy át. Azonban a forma rövid idő után „elszabadul”, eluralkodik írója felett, a kezdeti rendszerező pontosságot követőleg nagyobb időintervallumokat fog át. Ez önmagában nem zavaró, az annál inkább, amikor
ezt a szerző felismeri, s megpróbál mentegetőzve reagálni.
Cséplő Ferenc könyvében minimális a párbeszéd, sok a történetmondás. Az E/1
személyű narrátor elbeszélése nyomán a szanatórium mindennapi életén túl betekintést nyerhetünk a harmincas évek társadalmába is; a kötetben említődnek olyan
– a ’30-as években a napi publicisztikát is foglalkoztató – jelenségek, mint a gazdasági
válság, a verhovinai szegénység, az állami alkalmazottak gyerekeinek szlovák nyelvű
iskolába kényszerítése. Sőt, egy alkalommal említésre kerül Lecián is (mint Csehország
leghíresebb rablója), akivel a Prágai Magyar Hírlap rendszeresen foglalkozott „ténykedése” idején. Hadd emeljünk ki egy, a nemzetiségi kérdést tematizáló részt: „A hógolyózás nem verekedés, hanem fiús játék. Csak mondta a magáét. Vad magyar vagyok? Vaszilnak azt mondták: vad ruszin! Pedig csak olyanok vagyunk, mint a többi
fiú. […] Azoknak sose mondják, hogy vad cseh vagy vad szlovák. Azért, mert nem
hagyjuk magunkat, mindjárt a nemzetiségünket szidják.”
Cséplő Ferenc könyve értékes társadalomtörténeti lenyomata egy letűnt kornak,
de ifjúsági regényként nem túl mozgalmas, olykor idealizált, s a túláradó narrátori szólam zavaró lehet mindent(jobban)tudásával. A cím – Rosszcsontok – által felkeltett várakozás beteljesületlen marad, szereplőink nem rosszak, teljesen „normális” gyerekek.
„Ki nem állhatom a tanmeséket…” – állítja Csóka Ferenc Szivárvány lovag c. mesekönyvének főhőse, Szivárvány lovag. S valóban, az elsőkötetes, a mese konvencióit felrúgó szerző maga is mentes tudott maradni az erőltetett didaktikusságtól, s úgy tudott
fittyet hányni az alapvető meseszabályokra, hogy ez nem tette problematikussá a szövegét – míg N. Tóth Anikó egyik meséje kis híján az olvashatatlanságba hajlik emiatt.
Szivárvány lovag, mikor három feladatot kéne teljesítenie az áhított palacsinta receptjének megszerzése érdekében, így zárja rövidre a beszélgetést:
„… Nehéz feladatok, nem sokan jártak sikerrel.
– Nehezek? – húzta el a száját a lovag.

66

tiszatáj

– Azok bizony! […]
– Tudod mit, nyanya? Edd meg a palacsintádat!”
Jellegzetesen „mai gyerekre” valló, korunkban természetesnek tűnő megoldás ez,
szinte nem is ütközünk meg rajta. Ennek oka lehet az is, hogy hőse az alsóbb rendű
mimetikus módba tartozik, a legkevésbé sem hasonlít más mesék „félelem és gáncs nélküli” lovagjára. A narrátor folyamatosan deheroizálja hősét, Szivárvány lovag teljesen
emberi, szereti a zsíros kenyeret, szabadidejét pedig – ez már talán túlzás – hímezgetéssel tölti.
De nemcsak a főhős, a mesei közeg sem hagyományos, előfordul, hogy strukturális
hiba miatt a jót verik el, a rossz pedig ünnepelt hősként távozik. Csóka Ferenc könyvének nagy erénye a belőle sugárzó tolerancia, valamint hogy meséi nem „kétpólusúak”, relativizálják a jó és a rossz fogalmát. Szivárvány lovag beszélgetése a gonosz varázslóval pedig már-már a Mester és Margarita megoldását idézi: „Hiszen nekem köszönheted a karrieredet! Ha nem lennék, ki ellen küzdenél? Kinek a legyőzésével büszkélkednél? Meghalnál az unalomtól! És egyáltalán, létezhetnél mint jó, ha jóságodat
nem hozzám viszonyítanák? Mi egymás nélkül senkik vagyunk… Összetartozunk,
akár a tűz és a víz […] Érted, lovagocska?”
Csóka Ferenc nem próbál meg tanítani, s ez nem válik kárára. Kötetét üde nyelvi
humor, leleményes nyelvi megoldások jellemzik.
Csicsay Alajos: Vendég a Csodakönyvben c. kötete – mivel kis kiadónál jelent meg –
nem kapott még akkor figyelmet sem, mint az egyéb, Szlovákiában megjelenő magyar
nyelvű könyvek. Csicsay könyve meseregényként indul, a kétéves Bence és nagyapja
kalandjait beszéli el a narrátor. A kötetről árulkodik, hogy szerzője pedagógus, leginkább az alábbi részlet mutatja: „Egérkét a mamája beíratta az iskolába. Vett neki egy
szép hátitáskát, hogy a tanszerek cipelésétől ne ferdüljön el a gerince. Tornaruhát is
kapott, meg váltócipőt, hogy sáros lábbal ne piszkítsa be a parkettát”; de – ami nagyobb probléma – a szövegen teljes egészében átüt ez a pedagógiai attitűd: Bence kérdez, a nagyapa pedig válaszol neki, kimerítő alapossággal. A szereplőkkel egyébként
alig történik valami meseszerű, csupán a csodakönyv által olykor, ez viszont ahhoz képest, hogy címadó motívummá van emelve, elég keveset szerepel. A narrátor megfeledkezik róla, hogy azzal kezdte a kötetet, Bence „éppen a beszéddel nem boldogult”,
s a történetekben teljesen jól beszél. Ez különösen akkor zavaró, mikor egy oldalon
belül selypítve és hibátlanul egyaránt megszólal. A kötetet súlyosan megterhelik
a nagypapa felnőttes belső monológjai, mikor arról elmélkedik, valamit hogyan vagy
hogyan ne magyarázzon el Bencének. Nem hisszük, hogy ez különösebben érdekelné
a gyerekolvasókat.
Zavaró az is, hogy a kötetben a Bence-történeteken kívül egyéb mesék is vannak,
ezek viszonya a Bence-szövegekhez nincs tisztázva, nem tudjuk, ki a narrátor, mi
a funkciójuk, s egyáltalán: hogy kerültek ide, milyen viszonyban állnak a csodakönyvvel.
Csicsay Alajos könyvét nem kellően átgondolt koncepciója és a felnőtt narrátor
nézőpontjának túlzott érvényesülése miatt nem sorolhatjuk a csehszlovákiai magyar
gyermekirodalom élvonalába.
Dobos László: A kis viking c. kötete a csehszlovákiai magyar gyermekirodalom palettáján egyedülállónak mondható alkotás. Gyermektörténet, melynek narrátora Lars,
a Norvégiában született kisfiú, akinek édesanyja szlovákiai magyar, apja pedig norvég.
A gyerek sajátságos helyzetben, kultúrák metszéspontjában nődögél, meséi közt a Troll

2003. február

67

éppen úgy megtalálható, mint a magyar népmesék öreg juhásza. S a kétféle mentalitás
jellegzetességei – és annak szükségszerű konfliktusai is – az óvodáskorú gyermek
nézőpontjából látszódnak. A kötet elejével a gyermek által érzékelt valóság és a mesei
világ játszódik egymásba, visszautalva a mesék ősi, orális hagyományaira: a kisgyerek
teljesen beleéli magát a mesébe, miközben viszonyítási pontként saját világa tételeződik, s ennek horizontja felől teszi fel kérdéseit, mikor nem ért valamit. Ezt csak fokozza, hogy a való világ és a mese közt közvetlen átjárhatóság van, a norvég nagyapa
meséjéből egyenest annak meséjében találja magát. Persze a kötetben nagyon erős az
anyai dominancia, az apáról azon kívül, hogy norvég, csak annyit tudunk meg, hogy
szűkszavú, és nem nézi jó szemmel, hogy az anya sokat utazik a Duna mellé.
A szülők házassága felbomlásának folyamatát is gyermeki nézőpontból követhetjük figyelemmel.
És itt kezd megbicsaklani a történet: a valóság-mese kontaminált világának egyensúlya elbillenni látszik a valóság javára, s a bomlásfolyamat narratívája kerül előtérbe.
Viszont a valóság felől szemlélve olyan képtelen dolgok történnek, hogy az óvodás
korú Lars egyedül repül el Oslóból Bécsbe. Így lesz egy erősen szerkesztett – bár a sok
Mi a …?-típusú kérdésével olykor már zavaró – entrée a szerző realista nagyregényeiből ismert hangvétellel befejezve. A történet vége pedig nem kelti a lezártság élményét,
így nem megnyugtató a gyermekolvasónak.
Hogy gyerekkönyv-e, amit Duba Gyula Szabó Gyula rajzai felett gondolkodva írt,
abban nem bizonyos e sorok írója, de a vállalkozás mindenképpen egyedi: a neves festőművész akvarelljeihez poszthumusz készült egy könyv.
A Tűzmadárnak nincs cselekménye – a pár soros bevezetőt leszámítva – egy véget
nem érő dialógus, ez pedig a drámai forma sajátja, s olykor a párbeszédekbe kódolt feszültség is drámai, a színpadon mégsem venné ki jól magát ez a szöveg, ui. a párbeszédek egyenlőtlenek, a gyerek, Péterke – ez is a könyv alcíme: Péterke képeskönyve – kérdez, a Festő pedig sokszoros terjedelemben válaszol, ehhez csatlakoznak elmélkedései
a múltról, a művészetről, az emlékezésről. A Festő és Péterke kommunikációja a rajzok
által lesz teljes, mert amikor a festő valami különlegesen bonyolult, a kilencéves gyerek számára nem vagy nehezen felfogható jelenséget szeretne explikálni, lefesti. Másfelől nézve a Festő és Péterke kommunikációja a rajzok által hiányos, ui. a Festő nem
rendelkezik azzal a kommunikatív kompetenciával, hogy el tudná magyarázni a gyereknek az emberi lét nagy kérdéseit, melyekre paradox módon éppen a gyerek kérdez
rá. Ez Duba könyvének nagy buktatója: a mesekönyv álruhája alól kilóg a realista lóláb. A Duba Gyula életművében járatosak számára a Tűzmadár problematikája azonnal ismerős lesz: a faluból a(z őt meg nem értő, be nem fogadó) városba került magyar
értelmiségi vívódásai, háttérben a megszűnő, felbomló társadalommal, melynek a főhős végigélte prosperáló és stagnáló korszakát, most pedig felbomlására emlékezik. Ezt
próbálja meg Duba Gyula ezúttal „gyerekesíteni”, de éppen a szereplők közti két emberöltőnyi különbség miatt – legalábbis ezekkel a prózapoétikai eszközökkel – nemigen van esélye. Helyzetét tovább nehezíti, hogy a szövegben benne foglaltatnak Duba
Gyula esztétikai gondolatai irodalom és valóság kapcsolatáról, melyek tovább távolítják a kötetet a gyerekkönyv nyelvi regiszterétől.
Így a Tűzmadár c. kötetet mint egyedi vállalkozást előkelő hely fogja megilletni
Duba Gyula kísérletező műhelyében, nem így a (csehszlovákiai magyar) gyerekkönyvek sorában.

68

tiszatáj

Ha az olvasó Duray Miklóst látja szerzőként feltüntetve egy könyvön, óhatatlanul
arra gyanakszik, hogy politikai jellegű írásművet tart a kezében. Így van ez a Csillagszilánk és tövistörek c. könyvével is, melyet bár gyerekesen lefelé stilizáló ajánlással lát
el szerzője, ennek ellenére a szöveg inkább politikai allegóriaként olvasható. De próbáljunk eltekinteni a referenciális(nak látszó) utalásoktól és a keletkezés idejének társadalmi kontextusától, ez ui. szükségképpen ebbe az irányba vinné el értelmezésünket,
s próbáljuk a könyvet – melynek alcíme: Cérna Géza meséi – „csak” meseregényként
olvasni.
A tizenkét fejezetből álló kötetet egy előhang és egy utóhang foglalja keretbe. Ezek
narrátora azonos lehet a szerzővel, a tizenkét történet pedig Cérna Géza beszéli el, aki
rokonságot mutat a népmesék vitéz szabólegényével. Cérna Géza legnagyobb hibája,
hogy alakját tökéletesre mintázta szerzője, hiba nélkül valónak. Márpedig a gyerekek
is tudják, hogy azért a mesehősök sem makulátlanok. Nem lehet nem észrevenni (az
értelmezésből szándékosan kizárt politikai utalásrendszer mellett) a krisztusi allúziókat; nagyjából Cérna Géza kora is krisztusi, és vándorútja előtti 2×12 évéről csak jelzésszerű tájékoztatást kapunk, mint az evangéliumokban; s persze a végkifejlet: saját
népéből való félrevezetett emberek teljesítik be végzetét. A mesék harmada Cérna Gézát mutatja be, s ezekben a történetekben semmi nem utal a főhős váteszi voltára, ez
a következő fejezetben válik nyilvánvalóvá. Először is megmenti Csillag Annát az Ördög Jánossal való házasságtól, majd lemond arról, hogy Gedővári Csillag Anna férje legyen, mert akkor kevesebb ideje jutna népére. Ezután kezdődik vándorlása-bujdosása,
bár eléggé motiválatlanul: az ellenséges elnyomó hadsereg egyszerre csak ott terem
anélkül, hogy ez bárhogy elő lett volna készítve, és halálra ítélik a főhőst. S az emberek, akik ezt megelőzően megmentőjükként ünnepelték, most szájtátva várják kivégzését. Megmenekül ugyan, de bujdosnia kell. Ezek a fejezetek jóval erőtlenebbek az előzőeknél, mivel az epikus szál meggyengül, s a példabeszédszerű párbeszédek kerülnek
előtérbe, s ezek nem éppen a mesejelleget erősítik.
A befejező két történet a Palócföldre való hazatalálását írja le, azonban kissé kusza
módon: valakik továbbra is elnyomják a palócokat, ezért azok hazahívják Cérna Gézát, de nem azért, hogy szabadságot hozzon nekik, hanem hogy az égig érő bükkfát
– mely tán a nyelvet, a kultúrát szimbolizálja, „népük emlékezetét és méltóságát” –
védje. Ő ezt el is vállalja, s ezzel állóképszerű befejezést kap a történet: „Vasárnap reggel pedig kijöttünk ide az óriásbükkhöz, s azóta itt élek”.
Cérna Géza tehát – mint legalábbis Vargas Llosa beszélője – a fa évgyűrűibe rejtett
múltból osztotta az emlékezetet. Erőszakos halála – mivel közte és a fennálló hatalom
közt összeütközésre nem kerül sor – előkészítetlen, motiválatlan, s talán felesleges is,
a könyvnek állóképszerűségében is vége lehetett volna. A még halálában is népét szolgáló hős ilyesfajta apoteózisa talán már a mesékben is túlzás.
Az iródiás Fellinger Károly Égig érő vadkörtefák c. kötetében – melynek fülszövege
a mátyusföldi hiedelemvilág feldolgozását ígéri – versek és mesék egyaránt találhatók.
A kötetet az Égig érő vadkörtefán c. vers nyitja, s a (vad)körtefa több mesében, versben
előkerül, ennek ellenére nem tud vezérmotívummá, ciklusszervező motívummá nőni,
talán mert a kötetben semmi nem indokolja és/vagy motiválja a (vad)körtefa gyakori
szerepeltetését. Fellinger Károly meséi a népmesékkel mutatnak rokonságot. Pozitív
hősük általában a mindig megnevez(het)etlen szegény asszony, szolgalegény, cigány,
egyszer még az atyaúristen is testet ölt szakállas öregember formájában; a negatív szereplők is a transzcendens világból kerülnek ki, ördögök, boszorkányok. A mesék cse-

2003. február

69

lekménye jobbára mágikus számok által motivált mágikus cselevések köré szerveződik. Azt írtuk, a mesék cselekménye, azonban a Fellinger-meséknek nincsen cselekménye, csupán cselekményvázlata. Olyanok, mint egy szinopszis, melyet elfelejtettek
kidolgozni. A mesékben nagyon kevés a párbeszéd. A cselekvés helyett végtelen történetmondást kapunk, Fellinger meséinek narrátora nagyon szereti hallani saját narrátori szólamát, s ez ellehetetleníti az egyébként is elnagyolt szereplővázlatokat. Legtöbbször amikor jó és rossz összecsapására kerülne a sor, az elbeszélő „tartalmi kivonatát”
kapjuk erről. A mesék eléggé rövidek, a leghosszabb sincs három oldal, az egyoldalasak vannak többségben. Ez nem kedvez a feszültségkeltésnek, a kis olvasó láthatja,
hogy a lap alján már vége a mesének, s ez magában hordozza, hogy addigra megoldódik a (nem mindig túl izgalmas) probléma. Mi tagadás, Fellinger Károly meséi elég
unalmasak, politikailag korrektebb megfogalmazásra törekedve: Fellinger Károly Égig
érő vadkörtefák c. kötetében van néhány nagyon jó mesevázlat, melyekhez már csak
meg kell írni a meséket.
Haraszti Mária Buborék c. meseregénye fejlődésregény, a főhős, Peti kamaszodását
kíséri végig. Peti magányos, nincs kivel játszania, ezért – tudat alatt – előhívja a mesevilágból Buborékot, a Zöld Manót. Egy ilyen szokatlan játszótárs oldalán azt várhatnánk, hogy együtt különleges kalandok átélői lesznek. De nem. Peti voltaképpen nem
erre vágyik, hanem hogy foglalkozzanak vele. S Buborék – Peti lényének gyermeki
szegmense – mindaddig fontos lesz, míg Peti – segítségével – felfedezi Anikót, aki aztán betölti a helyét, őt pedig kis barátja méltatlanul elfelejti. Miután magánya Anikó és
a kistestvér érkezése miatt megnövekedő családi kohézió miatt oldódik, ez a lépés motiváltnak tűnhet. Buborék végképp kilépni látszik Peti életéből, csupán egy lehetséges
információs csatornát, a naplóírás lehetőségét hagyva meg.
A Buborék lélektanilag átgondoltan motivált mese, s megkockáztatjuk, erősebb,
mint folytatása. A biztosabb kontúrokkal elvégzett jellemábrázolás csak növelte volna
sikerét.
A Buborék a szigeten c. meseregény nem tekinthető a Buborék folytatásának, mert
egyedül a(z egyik) főszereplő, Buborék köti össze a két történetet. Buborék, a zöld
manó ezúttal egy lakatlan szigeten rekedt bennszülött kisfiúnak, Tiwaninak siet a segítségére. A sziget ebben a mesében nem „hagyományos” lakatlan sziget, úgy válik lakatlanná, hogy egy tűzvész elől a lakókat kimentik, a manókat szállító hajó megmentésén dolgozó Tiwani pedig a szigeten marad. Így az eredeti lakosság visszatérésének
illúziója végig ott lebeg, előrevetítve a happy endet. A mindössze pár napot felölelő cselekmény ideje alatt a kisfiúnak és a manónak számos komoly problémát kell megoldania, míg végül a lakosság visszatér, s ők minimális energiaráfordítással eleget is tesznek
minden kihívásnak. Túl szép ez ahhoz, hogy mese legyen! Egy ideális szigeten, melyen
még szúnyogok sincsenek, egy kisfiú – aki még nem jár iskolába, de a sziget flórájáról
és faunájáról minden ismeret birtokában van – berendezkedik a teljes önellátásra,
s közben még építkezik is. S a narrátor ugyan – nem eléggé, de – érzékelteti, hogy ez
nehézséget okoz számára, de a végeredmény mindig sikeres, komolyabb gondok, konfliktusok nélkül. A felnőttek távollétét sem használja ki, nem tesz rossz fát a tűzre, csak
céltudatosan építkezik. Mint egy gyermeki léptékű termelési regényben.
Haraszti Mária kötete voltaképpen problémátlan, hisz – a szöveg negyedét kitevő
bevezető után – nagyon hamar biztosak lehetünk abban, hogy a szigetlakók nemsokára visszatérnek, így a főszereplők feladata csupán annak a pár napnak az átvésze-

70

tiszatáj

lése. Tiwani pedig nem olyan, mint egy gyermek, hanem mint a felnőtteknek a gyerekekről kialakított ideája. Így a mesekönyv inkább munkanaplóra hasonlít.
Kovács Magda A Kiskígyó c. kötete négy önálló mesét és egy tíz fejezetből álló meseregényt tartalmaz, rendkívül erős kritikai felhangokkal.
A cím nélküli meseregény egy kislány, Zöldike (gondolat)világába vezeti el az olvasót. Zöldike igazából nem fontos szüleinek, ezért – mintha ez a világ legtermészetesebb
dolga lenne – úgy dönt, hogy elhagyja a civilizációt. A vadszamár rétjén új (mese)világba csöppen, annak sajátszerű élményeivel, miközben fejezetenként egy-egy társadalmi szinten általánosítható negatív jelenséget bírál, ebben a valóságtól eltávolított
világban: „Hátrafordult, hogy búcsút intsen a Városnak. De a Város nem volt sehol.
Mögötte is rét volt. Körbe-körbe, amerre csak a szem ellátott, ringott a nyár ölelésében
vágyai rétje.” Az idillinek nem mindig nevezhető, a fájdalom, az elhagyottság, a meg
nem értettség bemutatását is vállaló történet végén a rét ura, a vadszamár felszámolja
a rétet. Zöldike a való világban kénytelen maradni. Így azonban nem fejezhető be
a mese, a történet elején megbomlottként bemutatott kohéziónak helyre kell állnia.
Ezt követi a címadó mese, mely rövid, de hatásos. A felnövő Kiskígyó elfogyasztja
egérbarátját, de ezért nem tudunk haragudni rá, ui. mindez természetes folyamatszerűségében ábrázolódik, bemutatva az érzelmi hátteret is.
A szerző következő, Titokzatos tücsökzene c. kötetében csupán két mese kapott helyet. Azonban – e sorok írója szerint – még így is megéri megvenni a könyvet. A címadó, Titokzatos tücsökzene szereplőivel és helyzeteivel számos magyar és világirodalmi
reminiszcenciát ébreszt, de nem az így mozgásba hozott szövegek szintéziseként értelmezendő, hanem sajátszerűségében.
A mese alapállapota – mint egyébként oly sokszor – a vándorút, az úton levés. Ami
azonban megkülönbözteti a hasonló típusú meséktől: a kezdetén már úton vannak
a szereplők, s csak később tudjuk meg, hogy vándor mindenféle különösebb cél nélkül
indult útnak, s csak utólag kapunk magyarázatot mindenre, tehát a mese a végkifejlet
felől nézve nyer igazi értelmet. A későbbiekben is csak azt tudjuk meg, hogy az álmában látott virág keresésére indul, így a voltaképpeni cél – a világ megmentése a gonosz
hatalmától – nem devalválódik, nem válik túlhangsúlyozottá, s így nem fordítja át
a szöveget heroikus nyelvi modalitásúba. A jellemek határozott kontúrokkal vannak kidolgozva, de a jellemábrázolás mindig is erős oldala volt a szerzőnek. Legfeljebb ha azt
róhatjuk fel, hogy túlságosan is ragaszkodik hozzájuk, sem a tücsköt, sem a szalmabábut nem akarja elengedni, de ez a mese még ezt is elbírja.
A kötet másik meséje, a Csillámka c. is erős kompozíció, Burgundi, az öreg király,
és Kvarckristály, az ifjú palackherceg szövetkeznek, hogy megneveljék a neveletlen királykisasszonyt. Az ilyen, nevelést tematizáló mesék könnyen a didaktikusság táptalajává válhatnak, azonban Kovács Magda meséje mentes tudott maradni a tanító felhangoktól, s a tárgyi világ életre keltésével – a szereplők palackok – sikeresen mutatta
be egy jellemfejlődés modellértékű megvalósulását.
Tizenhat mesét tartalmaz Kozsár Zsuzsanna: Tél király cinkéje c. mesekönyve.
A legtöbb mese átgondolt, logikus felépítésű – némelyik túlontúl patetikusba fordul, de
miért foglalkoznánk ezekkel, mikor van számtalan jó is. Úgy gondoljuk, Kozsár meséinek kulcsszava a szeretet és az önfeláldozás lehetne. A mesehősök, legyen az a Télapó vagy a barátjáért életét áldozó címadó szereplő, akiket többnyire valamilyen közösség szolgálata vezérel, általában állatok segítségével küzdenek a jóért. Kötetének si-

2003. február

71

kere talán annak tudható be, hogy történeteinek témáit a hétköznapi életből meríti,
olyan témákat dolgoz fel, melyek a gyerekeknek ezáltal is ismerősek lehetnek.
A negatív pólus jól exponált, a gonosz szereplők eszén azonban összefogással vagy
furfanggal túljárnak. A szereplőknek pedig csaknem minden esetben meg kell küzdeniük az eredményért, az előrejutás fejlődés eredményeként valósul meg.
Sajnos, az írónő az itt elért eredményeket mintha figyelmen kívül hagyta volna következő kötetében. Tökfilkó és Picinke c. könyve perverzitással határos párkapcsolat
esettanulmánya, néhány logikai bukfenccel súlyosbítva. Adott a két főszereplő, saját
közössége mindkettejüket kivetette: Tökfilkó kisördög „olyan butácska, és jószívű,
hogy még az ördögöknek sem kellett” (!), Picinke tündérlány pedig olyan kicsi, hogy
a tündéreknek szégyenkezniük kell miatta. A rendkívül kisszerű entrée eleve kizárja,
hogy a mesében bármi heroikus történjen, ill. elzárja a jellemfejlődés útját is, mert
azon, hogy valaki jószívű, nem biztos, hogy kell változtatni.
Az sem dönthető el, Tökfilkó és Picinke milyen kapcsolatban áll egymással, mert
bár az első fejezet végén a házastársi eskü „jóban-rosszban”-ját olvashatjuk, s a Víz minden mennyiségben c. mesében is „tudták, hogy együtt maradnak örökre”, a narrátor
görcsösen hangsúlyozza, hogy csak barátok, s arra is több utalás történik, hogy a lakásukul szolgáló iskolatáska két külön rekeszében alszanak. A mintha a szerzői szándék
egy intellektuális nő és egy „kevéssé intellektuális” férfi kapcsolatának megragadására
irányult volna, megtűzdelve némi anyáskodó attitűddel, azonban kettejük közül Tökfilkó – akinek butasága éppen Picinke által hangsúlyozódik folyamatosan – az, aki önzetlen, segítőkész, átérzi mások gondjait. Már-már mazochisztikus, hogy Tökfilkó
minden egyebet félretéve lesi, hogy kielégíthesse Picinke vágyait, s jutalmul azt kapja,
hogy Picinke saját igényeit erőlteti rá. A mesékben mindenkinek minden vágya teljesül, mindenki elégedett és boldog, s közben még remekül szórakoznak. Meglehetősen
problémamentesek e meseregény fejezetei. Mindezek mellett igazán eltörpül, hogy karácsony táján egy kisrigó kiesik a fészekből a hóba, s az egyébként iskolatáskában lakó
főszereplő az inge alatt melengeti…
E sorok írója szerint az a legnagyobb gond a Tökfilkó és Picinke c. meseregénnyel,
hogy a hősökkel tulajdonképpen nem történik semmi, és semmi mesei, legfőbb céljuk
az, hogy az erdőben emberi körülményeket teremtsenek: lakást, szőnyeget, tüzelőt
stb., s közben komolyabb konfliktus sem kettejük közt, sem kettejük és a közösség
közt nem alakul ki. Az ilyesfajta problémátlan idealizáltság a didaktikussá válás melegágya.
Kövesdi Károly Muskátlitündérét olvasva az embert a déjà vu érzése keríti hatalmába, ui. a szerző meséi rokonságot mutatnak a magyar népmesék, ill. a világirodalom
nagy gyűjtői/meseírói meséinek szüzséivel.
A tizennégy mesét magába foglaló kötet talán legnagyobb hibája a Fellinger Károly
kötete kapcsán felrótt túlzott tömörítés, ill. a következetlenség. A Hogyan választottak
királyt a halak c. mesében az ár akkor is kiöntötte volna a halakat, ha azok soha nem
akarnak királyt választani maguknak. A lázadó állatok fordulópont utáni, talán legizgalmasabb részéről szó sem esik, csak a végkifejletet tudjuk meg; A hiú kakas végkifejlete értelmetlenségben oldódik fel. A főnyeremény Apókájának és Anyókájának
a története banalitásba fullad; a János és az ördög zárlatát a hozzátoldott csavar teszi
erőltetetté. A kapzsi fazekas befejezése, akárcsak A lázadó állatoké, rövidre van zárva.
A Rosszcsont álomban feloldódó megoldása pedig már lerágott csont.

72

tiszatáj

Kövesdi meséi az emberi gyarlóságokat figurázzák ki: a kapzsiságot, a nagyravágyást, az irigységet, a korlátoltságot. A cél nemes, de a megvalósulás szerkezeti elemei elmaradnak ettől. A kötet két legjobban szerkesztett írása: Az utolsó igazmondó és
A világ legszomorúbb embere esetében pedig a túlságosan komoly etikai „mondanivaló”
utalja át a történeteket a példázatok, moralitások világába. S a helyzeten a hangsúlyos,
kötetzáró pozícióba helyezett Muskátlitündér sem tud sokat menteni, mivel a tündér
egy az egyben kioktatja az E/1 beszélőt, majd pedig otthagyja egy ilyen elmélkedés közepette: „Állok a balkonon, s nem tudom, miért állok itt, s nem tudom meg, honnan
jött, hová sietett, hogy jó tündér volt-e vagy rossz. Most már nem tudok meg tőle semmit. Csak annyit tudok, hogy a muskátlivirágok közt kell állnom az idők végezetéig,
s várni rá, hátha előtűnik ismét, és elmesél mindent, amit nélküle nem tudok meg soha.”
A Kövesdi-mesék narrátora sajnos a legtöbb esetben túlságosan komoly felnőtt ahhoz, hogy le tudjon hajolni a gyerekekhez, és ez meg is látszik a könyvön.
Kőszegi Finta László Borsómese c. könyvecskéjében az elszabadult borsók okoznak
problémát. Kiugrálnak a fazékból, és vonatozni akarnak. A katasztrófafilmek forgatókönyvének megfelelően kivonul a tűzoltóság, a rendőrség stb., s próbálják befogni
a borsókat, ami végül is annak az anyukának sikerül, akinek a fazekából elszabadultak.
Kőszegi magyar és szlovák nyelven egyaránt kiadott kötete egyszerű és felejthető alkotás.
E sorok írója nem tudja, mi Póda Erzsébet foglalkozása, de nem lepődne meg, ha
kiderülne, hogy pedagógus, ui. a Hétmesés könyv hét meséje közül a tanító szándék legalább háromban nagyon erősen jelen van, egyet pedig – a lusta bociról szóló mesét –
a koncepciótlansága tesz olvashatatlanná. A makrancos kisfiú, az Utazás Marcipániába és
A kíváncsi gombácska c. mesékben a transzcendens világ képviselői a középkori moralitásokban immanensnek tűnő, itt viszont durvának ható módon avatkoznak be, és sújtják betegségekkel az elkényeztetett, szófogadatlan vagy torkos kisgyerekeket, ill. enyhébben a beilleszkedni nem tudó szereplőket. Ráadásul mindhárom mese végén explicit tanulságmegállapítás történik, a „vétkesek” pedig – nem tanulási folyamat végeredményeként, hanem a betegségtől, fájdalomtól való félelmükben – „belátják”, hogy
hibás magatartást tanúsítottak.
Még ezeknél is jobban elmarad a Mese a lusta bociról, mert ennek a kiindulási pontja
téves, elvégre ha egy borjúnak nincs semmi dolga, miért ne lustálkodhatna, (az elbeszélő egyébként azonos jelentésmezejűként tételezi a (sorrendben) lustálkodás, szunyókálás, álmodozás, alvás, unatkozás szavakat). Így aztán minden megnevelésére irányuló igyekezet felesleges. „Tudod Búbece, mindenkinek megvan a maga dolga, amit
el kell végeznie” – mondja Szelli, csak épp a főszereplőnek nem.
Így három meséről érdemes szólni, a kötet talán legerősebb – de nem hibátlan – darabjáról, a Látogatók Hóperenciából c.-ről, a Cinegér és Pákosztosról és A tükörről. Ez
utóbbiban és a Látogatók…-ban a szolgálatetika mint a lét értelme hangsúlyozódik.
A tükör nem tud megmaradni didaktikus felhangok nélkül, azonban itt ez nem olyan
bántó. A Látogatók Hóperenciából két hópehelygyerekről szól, akik a szülői tiltás ellenére leszállnak a földre, hogy ott jót tegyenek az emberekkel, s aztán az itt szerzett tapasztalatokkal rendhagyó módon visszatérjenek Hóperenciába. Bár a háttérben nagyon határozottan ott van Horbán bácsi, aki irányítja lépéseiket. A Cinegér és Pákosztos pedig egy rendhagyó macska-egér barátságról számol be.
A kötetbe zavaróan sok sajtóhiba került.

2003. február

73

Poór József Kis Merész c. munkája rendhagyó vállalkozás, hirtelenjében nem is tudnánk társát említeni az elmúlt évtized (cseh)szlovákiai magyar gyermekirodalmából.
Poór ui. öt nyelven adja közre a hullámkirály történetét. Jó volna ismerni a szerzői intenciót, mit szeretett volna Poór József: praktikus, játékos nyelvkönyvet írni, vagy értékes szépirodalmi alkotást létrehozni, mert a létrejött változatban a kettő kioltja egymást; a kifestővel egybekötött, a nyelvtanulás céljainak alárendelve fragmentált szöveg
ráadásul a logikai egyenetlenségektől sem mentes. Kis Merész, a hullámkirály figyelmetlenségből megöl egy halászlegényt, elégtételként a Tengeranya a megölt halász testében a szárazföldre küldi, hogy integrálódjon a társadalomba, ami eleve kudarcra van
ítélve, hisz lelke mindig a víz felé húzza őt. A helyzetet „súlyosbítja”, hogy a narrátor
szerint Kis Merész elfeledte eredeti származását; de amikor felismerte, akkor sem kereste a kapcsolatot övéivel. Hogy is van ez? Mindazonáltal (nehezen ugyan, de) elképzelhető (lenne), hogy ez nem logikai bakugrás, hanem egy drámai végkifejlet felé vezető út kezdete: a főhős tudatosan vállalja a szárazföldi létet a kék szemű lányért. Az
itt megjelenő következetlenségek azonban lehetetlenné teszik a jól formált befejezést:
a kék szemű lány előbb hullámmá változik, majd vissza emberré, Kis Merésznek pedig
megadatik, hogy hullámként és emberként egyaránt létezhessen. Így elvész a drámaiság
minden lehetősége, annál is inkább, mivel a történet során a pozitív és a negatív viszonyok nem exponálódnak, s a főszereplőnek sem kellett semmilyen fejlődési utat bejárnia, külső természeti erők segítették őt, kényük-kedvük szerint.
Nomen est omen, mondhatnánk a szerző Versfaragó Ollé kapitányát olvasva. Nem
túlzás, a főszereplő valóban faragja a verseket, figyelmen kívül hagyva a rímet, ritmust,
szótagszámot. Noha posztmodern utáni korunkban a versszerűség kritériumai egyre
kevésbé határozhatók meg, abban legalábbis széles körű konszenzus létezik, hogy sorok egymás alá írásából még nem keletkezik vers. És a főhős valóban végigverseli a 103
oldalt.
Az epikai szál erőtlen, Lin, a kínai vagy a kapitány anekdotáznak vagy adnak elő,
s egy-egy előadás után a vitorlásiskola tíz növendéke végrehajtja a tanultakat, esetleg
meséket olvasnak (az előadás után!). A kötetben rengeteg az információ, oldalanként
olykor tucatnyi szakkifejezés fordul elő, viszont a főszereplőkkel nem történik semmi
meseszerű.
Hasznosabb lett volna, ha ehelyett a fantáziátlan, erőltetett mesekeret helyett
a szerző inkább egy vitorlázási kézikönyv megírásával próbálkozik.
Halála előtt pár évvel újra a fiatalság felé fordult Rácz Olivér, a (cseh)szlovákiai magyar irodalom(politika) ellentmondásos megítélésű, de megkerülhetetlen alakja. Kisszöcske c. kötetébe egy hosszabb és két rövidebb novellát válogatott be, melyek vezérmotívuma a (kamasz)szerelem. Ennek legmeghökkentőbb formájával a címadó elbeszélésben találkozunk, melyben egy kislány – Terike-Kriszti-Kisszöcske – és Till, az
igazgató – a korkülönbség 30 év – tizenöt éven át folyamatosan bontakozó, majd egy
(és nem több) szenvedélyes éjszakában kicsúcsosodó szerelme tematizálódik. A hősnő
ezt követően leukémiában meghal. Az összeomlott igazgató – kiderül, hogy felesége
mindenről tudott – pedig, hogy szakítani tudjon múltjával, a fővárosba költözik családjával.
A történet meglehetősen bizarr, ennek ellenére Till mégsem esik azonos megítélés
alá mondjuk a Lolita Humbert Humbertjével. Sőt, esendő hőseink inkább szánni valóak. A történetbe nyelvileg kódoltan is jelen van egyfajta perverzitás. Ennek egy enyhébb példája:

74

tiszatáj

– Gyerünk – mondta határozottan (ti. Kisszöcske). – De ha rám húzol a vonalzóddal, megkarmollak.
– Eszem ágában sincs rád húzni a vonalzómmal – nyugtatta meg Till. – A vonalzómat csak egészen kivételes esetekre, Prisztács meg a hasonló kis csibészek számára tartogatom. Téged más vár az irodámba. Tudod mi, igaz?
– Mackócuci – mondta a kislány, immár tökéletes bizalommal.
De a fojtott, titkok köré szerveződő novella nemcsak a hasonló részletektől válik
feszültté, hanem a tömör szerkezetétől, odavetett félmondataitól. Megkockáztatjuk,
strukturális szempontból a jobb Álom Tivadar-novellákkal tart rokonságot, ám különös témája nem bizonyosan közelíti minden olvasói célcsoporthoz.
A következő, A mesetó c. elbeszélés egy szünidőben, zárt közegben kibontakozó
gyermekszerelmet mutat be, mely az elutazással szükségképpen bomlik fel. A kötetzáró Ártatlan gyerekkorunk c. elbeszélés pedig szintén az előző novella szerkezeti megoldásával él, a felhőtlen gyermekkor után, durván, mindenféle átvezetés nélkül a hősök
felnőttkorával folytatódik a történet. Nem rossz megoldás ez, de kétszer egymás
után… A gyermeki illúziók , a gyengédség bátortalan fizikai kifejeződései, beszélgetések, hangulatok porrá törnek a felnőttkor racionalitása felől szemlélve. Rácz Olivér
kései prózája kereteinknél lényegesen bővebb elemzést igényelne; sodró lendületű ifjúsági elbeszéléseinek talán legnagyobb hibája, hogy a kiábrándult felnőtt szólama gyakran kioltja az „ártatlan gyerekkor(unk)ét”.
Ravasz József szlovák, cigány és magyar nyelven adja közre hét meséjét Szívházikó
c. kötetében. Már a fülszöveg arra enged következtetni, hogy a kötet erősen oktató
szándékú, s a szerző a didakszis buktatóit nem tudja mindig sikerrel venni. Így a kötetet – különösen háromnyelvű mivoltánál fogva – inkább el tudjuk képzelni pl. a Varjú
Katalin-féle alternatív oktatási modell segédkönyveként, mint szépirodalmi alkotásként.
A szándék nemességét – felemelni, „kiművelni” népét – nem vonjuk kétségbe, hisz
a társadalom és az adott népcsoport számára egyaránt hasznos lenne, ha a könyvében
körvonalazott pozitív ideál létrejönne, de a szándék szépirodalmi megvalósulása már
problematikusabbra sikeredett. A már említett olykor túl erős didaktikus felhangokon
túl a néhol (talán éppen ennek következtében) patetikus megszólalásmódba átcsapó,
terpeszkedő nyelvezetet említenénk, valamint azt, hogy az egyes történetek „végei”
(nem befejezései) a befejezetlenség, a lezáratlanság érzését keltik. Ravasz meséinek
„mondanivalója” nem a mese cselekménye – a mesék jobbára párbeszédes jellegűek, az
epikus szál gyenge – nyomán implikálódik, hanem eszmei-elméleti síkon mozog, így
a gyerekek számára nem feltétlenül könnyű olvasmány.
Soóky László: Gergő vitéz Lápországban c. kötetében a mese ismeretterjesztéssel
történő ötvözésére tesz kísérletet. Tarisznyás és ötéves keresztfia, Gergő vitéz Betyár
kutyával karöltve járják be Lápország négy birodalmát, Ingoványországot, Hínárországot, Vízországot és Nádországot. S bár a szerző által mesefüzérként meghatározott
szövegnek vannak mesei elemei, mint táltos csikó, Sulymog apó gyűrűje, de a főszereplőkkel „igazi” mesei fordulatok nem történnek, a történet eléggé reálisnak tűnik. Sőt,
maga a könyv akár egy ismeretterjesztő film forgatókönyve lehetne: a főszereplők
úton vannak, s közben pár mondatos „kváziinterjúkat” készítenek az ott élő állatokkal, melyekből ha nem is mindent, de a legfontosabb jellemzőket megtudjuk az állatokról. Ily módon a kötet az ismeretterjesztést hatékonyan szolgálja, ennek csak az

2003. február

75

mond ellene, hogy a narrátor – Tarisznyás – nem akarja [f(el)]ismerni a táplálékláncot,
s a ragadozó állatokat eleve rossznak tünteti fel.
A mű szerkezeti és kereskedelmi szempontból egyaránt ötletesen fejeződik be,
nyitva hagyja a folytatás lehetőségét, azt ígérve, hogy Rétországba és Erdőországba is
ellátogatnak hőseink,
Harmincöt rövid, anekdotikus jellegű, tanulságos mesét gyűjtött egybe A hencegő
nyúl c. kötetében Szőke József. A mesék rövidek, tömörek, olvasmányosak, fordulatosak. Egy részük népmesei elemekkel operál, miközben – a tanmese műfajában fokozottan kísértő – didaktikusság csapdáját sikerrel elkerüli.
N. Tóth Anikó Tamarindusz c. kötetében négy mese és huszonegy meskete olvasható, a kötet erősen szerkesztett, két-két mesét hét-hét meskete választ el. Ám nem
a legszerencsésebb módon a kötetet A füstfaragó meséje nyitja, mely talán a kötet leggyengébbre sikerült írása, unalmas és problémátlan, ellentmond a mesével szemben támasztott alapvető elvárásoknak. A mese bevezetője arányaiban szemlélve feleslegesen
hosszan mutatja be a füstfaragást. S ami ezután következik, rendkívül zavaró: miért
van a királynak négy lánya? Ráadásul a királylányok számának ilyetén szaporítása teljesen felesleges, a végkifejlet szempontjából teljesen funkciótlan. Zavaró az is, hogy
a mesének nincs egyetlen negatív szereplője sem, valamint az, hogy a királylányt újra
tisztára mosni képes csodaszappant a főhős, Boldizsár nem valamiféle próbatétel vagy
szolgálat fejében kapja, hanem ajándékba. Viszont a csodaszappannal nem sokra mennek, mert azzal csak a legkisebb királylány tud tisztára mosakodni, így ez válik számára problémává. Viszont az egész ország és a király is kormos marad, s noha ez szégyen, a mese végén nem történik meg a megtisztulás, holott sem a király, sem a nép
nem követtek el olyan bűnt, ami indokolná ezt a rendkívül súlyos büntetést.
A halványkék kisoroszlán meséje jó ötlet, melynek azonban megvalósulása már hagy
maga után kívánnivalókat. A mese identitásproblémát dolgoz fel: „a halványkék kisoroszlán szégyellte kékségét, mert így alig hasonlított testvéreire, s vagy kinevették,
vagy észre se vették”. A saját „társadalmi” csoportjával való azonosulás érdekében
a kisoroszlán a Nagy Festővel oroszlánszínűre festeti magát. Tehát a mese a galambok
közé vágyó varjú mesetípusának egy változata, azonban a mesehős itt nem más csoportba kíván tartozni, hanem saját csoportjának szimbolikus rendjébe kíván betagozódni, ahonnan kéksége zárja ki. De hogy miért kék a kisoroszlán, miért kell lényegében ártatlanul számkivetetté válnia, erről nem szól a mese, így ezt a gyermekolvasó felettébb igazságtalannak érezheti. Az immár oroszlánszínű kisoroszlánt azonban nem
ismerik fel övéi. Durva logikátlanság ez, hisz egy oldallal korábban olvashattuk, hogy
azért nem vettek róla tudomást, mert halványkék volt. Tehát a halványkék kisoroszlán egyik formájában sem identikus, ezért kirekesztése sem válik egykönnyen érthetővé.
A Kaimómese a kötet négy meséje közül a legsikerültebb. Egy gyermeki szorongás
keletkezését és feloldódását dolgozza fel; a történetet itt is harmadik személyű narrátor
beszéli el, aki hitelesen helyezkedik bele a gyermek főhős lelkivilágába. A kisfiú az
előző mese kisoroszlánjához hasonlóan névtelen, ez biztosít általános érvényt a mesének. A kisfiú az úton egy kamiont lát, s ez a feldolgozatlanul maradt negatív élmény
álomként újra meg újra visszatér: „A kisfiú … tudta, hogy rajta ez a mese nem segít. És
bizony hosszú hetekig minden éjszaka jött a kaimó, szörnyűségesnél szörnyűségesebb
cselekedeteket hajtott végre, és a kisfiú fáradtan ébredt, és minden ajtócsapódástól öszszerezzent”. A szorongás csak akkor oldódik fel, amikor a „kaimó” is gyermeki lépték-

76

tiszatáj

ben, játékként jelenik meg. Ez segíti hozzá a főhőst, hogy eliminálja szorongását.
A címadó mese, a Tamarindusz zárja a kötetet. Ez a mese allegorikus szerelmi történet,
annak minden kellékével, intrikával, féltékenységgel. A történet viszonylag egyszerű,
a szerző is tömör nyelvhasználatra törekszik, közben szerencsés módon használja ki
a tájnyelvhez közeli muzikális neveket, s ezzel talán megelőlegezi második kötetét.
N. Tóth Anikó kötetében – mint már említettük – mesketék is olvashatók, sajnos,
a szigorú koncepció alapján tervezett 21 helyett csak 20. Az, hogy műfajjá avatta az
egyébként csak figura etimologica formájában létező kifejezést, az írónő érdeme. Előfordul ugyan, hogy némelyik mesketének van története, olykor viszont egy-egy érzést,
hangulatot, állapotot rögzít. Ezek a szövegek szerkezetileg egyszerűek, lazák, inkább
az élményszerűségükkel próbál(hat)nak hatni. Általában mellőzik a dialógust, nem egy
közülük rövidebb monológ, melyet a gyermek narrátor mond el. Így az azonosulásélmény – tekintve, hogy a narrátor hasonlít a befogadóra – csaknem biztosra vehető.
A szerző második, Alacindruska c. mesekönyve a Tamarindusz után öt évvel, 1999ben jelent meg.
N. Tóth Anikó remekbe szabott kötete jól körülhatárolható térben – a Csükésző
erdőben – azonos szereplőket felvonultató, de egymástól függetlenül is olvasható, egymással szorosabb ok-okozati viszonyban nem (feltétlenül) álló epizódokat fűz egybe,
miközben globálisan a negatív szereplők folyamatos jellemfejlődése látszik előrevinni
a cselekményt. N. Tóth Anikó e kötetében már-már szociológiai szempontból hiteles
társadalmat konstruál. A huszonkilenc szereplőből két diád emelhető ki fő(bb) szereplővé: Törpincs és Kunka, ill. Mányi és Nannya. E négy szereplő nyomán bontakozik
ki a jó-rossz oppozíció a meseregényben, ám a mese szabályainak engedelmeskedve természetesen mindig a jó győz. Kunka „posztorkodását” általában Törpincs ellenpontozza, s mivel Ezermesterkönyvével és furfangosságával mindig túltesz rajta, Kunka
nem tud igazán félelmetes szereplővé válni, inkább amolyan kedves rosszcsont marad,
mint egy unatkozó gyerek. Ahogy a gonosz Nannya sem tehet semmit Mányi végtelen
jóságával szemben. Talán nem is rossz, sokkal inkább magányos ez a két karakter.
Különös kollektivitásértelmezés bomlik ki a mesében: ha e mikrotársadalom egy
tagjának rosszul alakulnak a dolgai, attól az egész közösség szenved, pl. Didirka nagykabátjának elvesztésekor az egész erdő dideregni kezd. Az Alacindruska társadalma befogadó jellegű társadalom, mely minden negatív értéket képes adekvát formában, pozitívummá olvasva integrálni, így lesz a leskelődő Dülle és Kandika őrszemmé. Amikor
pedig az ellenség az életük terét veszélyezteti, akkor addig példátlan méretű társadalmi
összefogás bontakozik ki.
N. Tóth Anikó szövege, úgy gondoljuk, rendelkezik érvényes szociológiai irányultságú olvasattal, magunk mégis más irányból közelítünk hozzá, vélhetően a szerzői intenciónak megfelelő irányból, ez pedig a nyelv szempontja. Ez teszi rendkívül izgalmassá N. Tóth Anikó kötetét; s ha a szerző nem hívná fel rá külön a figyelmet, akkor is kellően hangsúlyos volna. De felhívja, az utolsó mese után paratextusként
Szó(játék)tárat olvashatunk: „Különös-furcsa, titokzatos csengésű szavak is felbukkannak ezekben a történetekben. Egy Ipoly menti palóc tájszótárban (írója Tóth Imre)
böngészve akadtam rájuk. Megtetszettek, játszadoztam velük, mesékké varázsolódtak.
Sokuk jelentése ugyan kibogozható a szövegösszefüggésből, a kíváncsiskodók kedvéért
azonban hadd fedjem fel titkukat:”, majd pedig 43 kifejezés magyarázatát adja meg. Ez
több szempontból is fontos lehet, bár az általa végbevitt durva demitologizáló hatás

2003. február

77

sem elhanyagolható: rendellenesen kis növésű volna a kedves Törpincs, s a gonosz
Nannya és a jóságos Mányi egyaránt nagyanya jelentéssel bír…
N. Tóth Anikó előző kötetének utolsó meséje valamelyest megelőlegezi ezt a fajta
nyelvhasználatot, idézzük ezúttal a befejezést: „A hunyor még jobban hunyorgott
a csodálkozástól, az útilapu feltápászkodott kényelmes lapulásából, a tűzbab hirtelen
lángolni kezdett a meglepetéstől, a szellőrózsa meg még szellőzködni is elfelejtett”, de
a mese egyéb rekvizitumaival is közelebb áll a népmeséhez, a tamarindusz leveleit az
az apó vágja le éles bicskájával, akinek betevő falatja és pipadohánya már megvan, s a
többletbevételből majd ködmönt és csizmát szeretne venni stb. Az Alacindruska esetében azonban a szöveg a (gyakran más szófajúvá képzett) tájszavak ellenére sem népmesei jellegű, nagyon is modern mesék ezek: Törpincs hátizsákot hord, Cillankának
alkalmazottai vannak, Cinórka és Macúrka pedig éppen állást keres. Így az elővételezett nyelvhasználat és az egyéb formai elemek között feszültség keletkezik, mely a szöveget a modernség és a tradicionalitás között lebegteti.
A mese egyik alapmotívuma az úton levés. „Törpincs megunta tölgyodú-lakását,
felvette ördögbársony kalapját, s egy reggel világgá ment” – kezdi meséjét az Alacindruska narrátora, s a vándorlás, az utazás, az úton levés motívumának változatos formában való jelenléte a történet fő vonulatát alkotja. „Ennek lényege, hogy a cselekvés
mindig térbeli távolság leküzdésére irányul, és ebben a mozgásban a történet építkezésének ritmusa alkalmazkodik a vándorló hős »lépteinek üteméhez«, amelyek együtt teremtik meg a mese szerkezeti és tartalmi harmóniáját.”* Ezáltal lesz N. Tóth Anikó
kötete nyelvi szempontból a közelmúlt szlovákiai magyar (nemcsak gyermek)prózájának egyik legerősebben szerkesztett alkotása, megérdemelten lett nívódíjas 2000-ben.
Meséket és virágokat tartalmaz alcíme szerint Varga Imre: Luca kiskönyve c. kötete.
Úgy tűnik fel, a kötet a keretes szerkesztés megoldásával él. A kötetet a tetejetlen körtefáról szóló mese vezeti be, s a Muki Bika meséje zárja. A nagy körtefán c. mese bevezető jellegű lehet, melynek főhőse nincs megnevezve, talán a narrátor az; a Muki
Bika meséje pedig szerkezetileg tér el az előzőektől, a reflexív jelleg ezúttal háttérbe szorul, a cselekmény javára.
A Luca kiskönyvének írásai nem hagyományos értelemben vett mesék, hanem egy
kisgyermek reflexiói a világról, melyet harmadik személyű narrátor mond el. Ebben
a szavakat nem ritkán szabad asszociációs módszerrel kezelő világban bármi megtörténhet, az apa pl. a nyakában hozza haza a szivárványt az uszodából stb.
A nyelvi játékoktól sem visszariadó kötet mégsem telitalálat: a nyolc történet
szinte cselekmény nélküli reflexió, s ez a gyermek befogadó számára nehézkessé teheti
a művet.

*

Biczó Gábor: A mese hermeneutikája. Bárka 1999/1. 19.

78

tiszatáj

MÁRKUS BÉLA

Titkok pányváján kerengeni
SZILÁGYI ISTVÁN: HOLLÓIDÕ
I.
„Reveken eltelt éveire úgy gondolt vissza a deák, mintha az ottvaló életre később is
a harangláb toronyárkádjáról nézhetne alá” – így indul Szilágyi István két részre, első
és második könyvre tagolt regénye, s ez a nyitó mondat az első rész történeten kívül
álló, megnevezhetetlen elbeszélőjét hasonlónak mutatja a második rész történeten belül lévő, az események alakításában részt vevő, ám megnevezetlenül maradó elbeszélőjéhez. Körmönfontan fogalmazó, „fúrt agyú” mindkettő – amilyennek éppen ők, a narrátorok tartják közös hősüket, a Tentásnak hívott deákot. A huncutul bonyolult mondat a regény egészére nézve több mindent jelent be. Először is a nézőpont változó
voltát. Hol az elbeszélőé érvényesül, hol a szereplőé, anélkül, hogy e váltást jelölné.
Hősét kívülről is láttatja, de olykor vele szinte eggyé válva, utánozza is. Távolságot is
tart tőle, de közel is megy hozzá. Az időviszonyokat szintén cserélgeti: a zömmel utóidejű elbeszélés hol jelen idejűvé, hol pedig, ritkábban, előidejűvé lesz. Mindez végső
soron az elbeszélő helyzetének jelöletlen voltából adódik. Abból a térbeli és időbeli viszonyból, ami a névtelen történetmondó és az (egyelőre) ugyancsak névtelen főhőse
között fennállt és fennáll ugyan, ám semmi bizonyos (sem most, sem később) nem
árulkodik róla.
A nyitó mondat ravaszsága a jelen idejűvé tett feltételes múlt használatában is megmutatkozik. A kétféle idősík keverése eleve feszültségkeltő hatású. És nemcsak abban,
amiben bizonytalanságban hagy: a felidézett múlt és a felidéző jelen egymáshoz való
távolságát illetően. Nemcsak az eltelt évek számát fedi homály, hanem az ottvalóhoz
képest az ittvaló élet terét is. Nemkülönben az e helyszínen elfoglalt helyzetet, betöltött pozíciót – azt a pontot, amelyik a hátra- és az alátekintés magaslati pontja,
kilátója, leshelye. Vagy legalábbis, innen a feltételes
mód, az óhajtana lenni, de csak részben lehet: a reveki
éveket tán szemlélheti távolságtartóan, kívül- és felülálló
módjára, de nem így azt, ami később esett meg a deákkal. Utóbb, vagyis a Revek elhagyását követő, önmagában is két szakaszra tagolható időben. Közülük azonban
csak az első mérhető, körülbelüli pontossággal, csak ennek az eseményeit beszéli el a társai nevében is szóló,
mindvégig többes első személyben fogalmazó szemtanú
narrátor. A második szakasz hosszát, lefolyását viszont
Magvetõ Kiadó
Budapest, 2001
544 oldal, 2290 Ft

2003. február

79

előbb ugyanazzal a meghatározatlan időre utaló határozószóval jelöli, mint a szerzői
elbeszélő, majd a határozószavas melléknévvel még meghatározhatatlanabbá teszi:
„Később, amikor már messze jártunk szülötte városunktól, nagyon messzire az időben
is, többször eltöprengtünk rajta: vajon annak idején félig még gyermekfővel nem azért
hagytak a határban kószálni, erdőn-lápon lappangani, hogy soha meg se tudjuk, miféle
gondok gyűrik homlokukat?”. Kérdés, e „később” hogyan viszonyul a reveki évekhez,
az első könyv elbeszélt idejéhez, és hogyan a másodikéhoz, amelyik a deákkal együtt
húsz reveki legény látszatra céltalan útrakelésével kezdődik, a törökök ellen harcoló
csapatokhoz való csatlakozásukkal folytatódik, majd győztes ütközetükkel végződik.
További kérdés, hogyan aránylik hozzájuk a „nagyon messzire” ideje. S hogyan azoké
az „elkövetkező esztendők”-é, amelyek távolát kivételes módon a visszatekintés egzisztenciális távlatával együtt villantja fel, arról tudósítva, hogy a harc után nagyobbrészt
postálkodással, hírvivéssel szereztek maguknak becsületet. Ebbe a többesbe azonban
a deák nem foglaltatik bele, s e hiány nemcsak az ő eltűnésével, majd talányos felbukkanásával érzékeltetett különállását, külön valóságát jelölheti, hanem annak a nézőpontnak a hiányát is, ahonnan az életsors eme szakasza belátható lenne. Szemrevételezhető,
tűnődve szemlélhető – ha nem az elbeszélő számára, akkor legalább a deáknak magának. De mert ő a harangláb tetejéből csupán a reveki esztendeire nézhetne alá, ezért talán az agyafúrt elbeszélői közlés arra is céloz, hogy a történetmondás idejéhez képest,
paradox módon, éppen a távolabbi események megidézése válik lehetővé, a közelebbieké viszont lehetetlen. S ez volna a történetmondó személycseréjének oka is. Mintha
a távolság, az értelmező visszagondolás távlata csak a frissebb történések esetében hiányoznék. Talán mert a deák sem képes föléjük emelkedni, úrrá lenni rajtuk. Így a két
könyvre osztott regény a végeláthatatlanul hömpölygő időből két szakaszt jelölve ki
a két elbeszélővel, a megnevezhetetlennel és a megnevezetlennel, az alaki én kettőssége,
a személyiség megosztottsága kifejezésére is szolgál.
Az idők kijelölése csak nagyjából, hozzávetőlegesen történik meg. Az elbeszélők
hivatkozásaiban, előre- és hátrautalásaiban semmi pontosság vagy rendszeresség. Évszám, magyar vagy világtörténelmi esemény dátuma még véletlenül se, a figurák különféle megnyilatkozásaiban, egymással való diskurálásaiban sem. Egyikük meg is
jegyzi, hogy „mintha szánt szándékkal kerültük volna azt, ami ország-história”, a másikuk szerint viszont valahogy az egész történet olyan hihetetlen, „mint valami históriás mese a régi időkből”. E mesei emlékezet szintetizáló jellegének megfelelően is az
idő térré alakul, s így igazít el a szöveg vonatkozási mezején. Nevek, hely- és személynevek mutatják az irányt a kor kesze-kusza viszonyai között. Ám csak annyira,
amennyire, mert az elbeszélőnek gondja van rá, hogy földrajzilag azonosítható környezet helyett „hibrid tér” keletkezzék. E „geográfiai tévképzet” kialakítását és fenntartását az egymás mellé rendelt s ugyanazon szerepet játszó valóságos és kitalált nevek
szolgálják. Együtt van Debrecen és Pádua, Bajnaköves és Karabátor, például. A narrátor talán a kiindulópontként feltüntetett település megjelölésével – Revek – is huncutkodik, keveR – ami a hely visszafelé olvasott nevét adja ki. Ugyanakkor a régiség meséjében szinte magától értetődően Mohács az a tájékozódási pont, amely köré a téridő
épülhet, mégpedig olyan pontos elemekből, amelyek a cselekményhez további viszonyítási alapul szolgálhatnának. „Máig Mohácsot jajgatjátok, hogy ott az ország elveszett – hangzik az első könyv ismétlődő párbeszédeinek, Terebi Lukács pap és Fortuna Illés iskolamester disputáinak egyikében. – Holott Mohácsnál csak egy meggondolatlanul fölvonultatott had pusztult oda, még ha királyostól meg tucatnyi püspökös-

80

tiszatáj

től, főurastól is. Ott csak egy gőgös halálraszántsággal fölvállalt csatát vesztettek el,
nem az országot. Az majd tova azután veszett el”. Az első s az utolsó mondat időhatározói is elárulják: Mohács esemény helyett jelképként szerepel. Erdély és Debrecen hasonlóképpen. Egy valóságos tér, egy földrajzi egység és egy valóságos város helyett egy
magatartásmód, egy életfelfogás jelzéseként. Mégpedig a beszélő nevével egy létezett
személyt, az 1525 előtti budai királyi udvar meghitt emberét, a Perényi Imre nádortól
a Szerencsés Imre nevet elnyerő Fortunatust is idéző iskolamester sorsához, múltjához
kapcsolódva. Fortunáról hangzik el, hogy ha még egyszer sikerül Erdélyben „megfészkelnie magát”, akkor többet felé se néz a hódoltsági részeknek – s ő az, aki ismételten
jellemzi az „erdélyiek” s a „pénzes” város viselkedését. Előbb a deáknak jelenti ki,
hogy Erdély, „na, az még a cifra világ”. „Ha száz esztendeig élsz köztük, akkor sem
igazodsz el rajtuk”, az erdélyieket szerinte sose lehet kiszámítani. Utóbb a tehetetlenséggel egyenlő óvatosságukat kárhoztatja: „Örökké azt mondják: most nem alkalmas
a pillanat. Nekik sose az.” Persze, van ebben igazság – teszi hozzá, mégis fő bajnak
mondja, hogy „azok úgy élnek ott, mintha mindenkinek két élete volna. Vagy öt.
Amiből majd mindenre futja”. Elmulathatod velük a fele életedet – folytatja –, csak azt
ne várd tőlük, hogy megmozduljanak. Ugyanakkor megértőnek is mutatkozik, különösen a fejedelem prédikátorával, Orbai Miklóssal folytatott diskurálásában, épp az
Erdélyből érkezett papnak panaszolva, hogy ő nem tudhatja, „mi az, hogy hovatartozás”, és ezt nem is kell tudnia, „hiszen nem gondod, mert odatartozol”, de a csatolt részeken, idekint „ez mindig más. A másik. Ők. Ezek. Tudod, milyen nagy dolog az, ha
országként a magad gazdája vagy? Ti ezt nyilván nem érthetitek, mert élitek.” „Én néhány éve idekint húztam meg magam – meséli, miután meghatott vallomásában emberre szabott, élni való helynek, »kurva kicsi ország«-nak nevezte Erdélyt. – Mára föl
kellett ismernem: azzal is a barbárhoz igazodom, ha szembenállok vele”. Debrecen az
ugyancsak beszélő nevű püspöke, a valószínűleg Méliusz Juhász Péterre ütő Pásztor
Péter reveki megjelenésével kapcsolatban említődik, mint olyan ravasz, élelmes város,
amelyik „máig úgy forgolódik, sáfárkodik, hogy minden járomból sikerül kivásárolnia
magát”. Ez az enyhe elmarasztalás csap át gúnyba az egyházi méltóság jellemzésekor.
Pásztor eszerint „nagy tudományú buta ember”, aki „előre csápol, hátra rúg”. E példák
is tanúsíthatják, hogy Mohács, Erdély, Debrecen olyan emblémaként tűnik fel, amelynek a kommunikatív emlékezet a jelennel együtt haladva formálja meg az alakját s jelentését. A személyes tapasztalás helyébe már a szóbeli emlékezet, a szájhagyomány lépett mint a történelmi tapasztalat átörökítője. Bizonyságul szolgálhat egy Hanthó
Gyárfás nevű főlegény vélekedése is, aki míg a reveki legények föl nem világosították,
nem hallott semmit a törökök uralkodásáról, „eddig csak azt tudta, odalent a török
van, itt fennebb a magyar, odébb a német meg más nációk, a hátunk megett meg Erdély van, benne mindenféle székely, oláh népség, akiket békén hagy – tán mert egyformán utál – a magyar is meg a török is.”
Jelöletlen idézetként bár, de ugyanebben az emlegetett disputában szerephez jut az
írásos emlékezet is: „Már Gyula és Sziget is szörnyű romlással elestek” – citálnak mesterei egy verssort, a deáknak úgy rémlik, az ő okulására. Vagyis ha 1526 mellett a két
vár török kézre kerülésének éve, 1566 is a kortársi emlékezetközösség része már, akkor a regényvilág elbeszélő jelene csak ettől későbbi lehet. Az elbeszélt múltra valamikor akkor tekinthet vissza – ismét terek, helyszínek mutatják az időt –, amikor Mohács után a „kétfele vágott ország hadai egymást kaszabolják, vívják egymás várait Hadadtól Munkácsig, Szatmártól Tokajig”, mintegy a „Hadd vágja a magyar a magyart!”

2003. február

81

jelszavával. Ha e kaszabolásokat a hittel kereskedő főurak közül is elsősorban a pártállását kilencszer változtató, a Szapolyai Jánost és Ferdinándot, Izabellát és János Zsigmondot egyaránt szolgáló Balassi Menyhárthoz kötjük, akkor e felvidéki báró halála
ismét a Szigetvár ostroma körüli éveket, egészen pontosan 1568-at jelöli meg. Ahogy
azonban a dátumokat, végvári harcokét, békekötésekét, ugyanúgy a császárok, királyok, főurak nevét is hiábavaló keresni. Tettek, cselekedetek sejtetik, hova kalandoztat
a históriás mese. Abba az időbe is eljuttat tán, amikortól János Zsigmondnak a Habsburgokkal kötött 1570-es speyeri szerződése, valamint a drinápolyi béke nyomán törvény mondja ki az ország három részre szakadását, s Erdély országrész államformája
a fejedelemség lesz. Miközben a császár legkedvesebb fiának szólítja leveleiben a fejedelmet, aközben ennek országnagyjai a király felé is „riszálják a farukat”, de elfogadják
a segítséget a török hadától is – hangoztatja egy beszélgetőtárs, a másik pedig bizonyos
báróknak rója fel, hogy „mindig beleviszik valami szarba a fejedelmüket”. Másutt
a császár és a király között „idestova húsz esztendeje” megkötött frigy kerül szóba, vélhetően Izabellának arra az 1551-ben hozott döntésére célozva, hogy János Zsigmonddal együtt elvonul, átadva országát Ferdinándnak. Ismét másutt ironikus levélrészlet
tudat a mesei segítségről: a magyarok erősítésére, a törökök gyengítésére a pápa, a spanyol király meg „Moszka császár” mi mindent ígér küldeni.
Kevésbé áttételes, rejtőzködő az elbeszélői közlés, ha az uralkodók helyett a kor vallási mozgalmaira, nagy hitújítói alakjaira tér ki. Calvinus, azaz Kálvin János legfontosabb
tanítása szó szerinti idézése – „maradj meg Isten szószólójának közöttünk, ne akarj fölöttünk ítélkezni is” – Terebi Lukács pap sorsához kapcsolódva veti föl a reformáció, vagy
ahogy itt említik, az „újhites zajdulás” kérdéseit. Hogy vajon a különböző országrészeken mikor lettek citálhatóakká Kálvin tanításai; mikor múltak el az egyedül csak „Róma
hitén való idők”, s terjedt el a lutheri, majd a kálvini helvét vallás, s mikorra lett „ez is
hatalom”. Válasz ismét a regényvilágon kívülről érkezhet, az alábbiakat rögzítve: nálunk
csak a tizenhatodik század közepe után vált világossá az egyházszakadás ténye, noha német ajkú teológusok és Wittenbergből hazatérő magyar lelkészek már előbb is az új szellem hirdetői lettek. 1552-ben a beregszászi, 1567-ben a debreceni zsinat fogadta el a helvét irányzatot, illetve a II. Helvét Hitvallást, Melius Juhász Péter püspöksége idején Debrecent téve meg e reformáció központjának. Erdélyben 1568 elején a tordai országgyűlés
az európai reformáció történetében példátlan határozatot hozott a vallási türelem, a szabad vallásgyakorlás dolgában, majd ezt követte 1571-ben a marosvásárhelyi országgyűlés,
mely ismételten kimondta: „Az Isten igéje mindenütt szabadon prédikáltassék, a confessióért senki meg ne bántassék, se prédikátor, se hallgató”. Az állam és az egyház, a királyok, fejedelmek és a papok, prédikátorok dolgai tehát nagyjából ugyanazt a történelmi
időt, a század közepétől a hetvenes évek legelejéig tartó húsz esztendőt rajzolják oda háttérnek a deákkal megesett dolgok mögé – anélkül, hogy az elbeszélő helyzet kereteit, az
elbeszélő idő végpontjait meghatároznák.
Éppen két évtizednyi múltat ölelnek fel azok az emlékezések is, amelyek az egyedi
személyek történeteit veszik sorra, hogy hozzájuk vissza-visszakanyarodva, azokat
más és más megvilágításban láttatva kirajzolódjék a deák családfája, kikerekedjék életrajza. A halványan és bizonytalanul felfestett történelmi háttér előtt élénk színekkel
mintázódik egy különös családtörténet, egy titokzatos származás. Amennyire az ország-história adós marad a nevezetessé lett történelmi események felidézésével, a Mohács, Szigetvár, Gyula és a többi végvár csatáiról, ostromairól szóló hírekkel, híresztelésekkel, annyira részletezően gazdag és meghökkentően fordulatos ez az eredetkuta-

82

tiszatáj

tás, ez a személyes történelem. Az előbbieket az elbeszélő oly annyira a töprengés
tárgyává emelte, csak reflexív epikai elemeket társítva hozzájuk, hogy sem a történetmondó mesélés, sem a tárgyilagos leírás elemei nem kerülhettek a közelükbe. Az utóbbiak viszont azért sem válhattak az elmélkedő időtöltés, a magyarázatkereső diskurálás
részeivé, mert lényegi mozzanataik annyira feltáratlanok voltak, hogy titokvoltukban
kideríthetetleneknek is látszottak.
Az esetek feltárásához, rejtett összefüggéseik felfejtéséhez ezért olyan elbeszélői
iram szükséges, olyan tempó és modalitás, amelyik messze esik a meditatív részletek
ráérős nyugalmától, higgadt modorától. A narrátor kiszólásai, megjegyzései is egyértelműen jelzik ezt a különbséget. A családhistória egyes fejezeteit úgy kommentálja, hogy
egyre bajosabb követni, „kit, hol, merre forgat” az egyik mellékalak, Baga Rozál „megáradt mondhatnékja”, vagy hogy „néha képtelenség volt kitalálni”, kiről beszél, ki jár
megnevezetlen épp az eszében. A személyes emlékezésnek ezzel a szertelen, nyugtalanul ide-oda csapongó stílusával szemben az ország-históriás gondolatok nagyon is kiforrott módon, kikristályosodott formulákban fogalmazódnak meg. Jellemző: a történelmi emlékezet egyik ébren tartójának, a vén pap apródjaként emlegetett deáknak
nemcsak arra van ideje, három hosszú éven át, hogy lejegyezze a mestereitől, a paptól
és az iskolamestertől hallottakat, hanem hogy le is tisztázza, és szinte pontokba szedhetően újra is írja ezeket.
Egyfelől ott van a szerelemgyerek apród elrablásának és felcseperedésének hihetetlen meséje, másfelől viszont az egyén és a hatalom, az emberi méltóság és az uralkodói
önkény összefüggéseinek tárgyilagos elemzése. Egyrészt csodálkozás azon, ami „mesteri szerzés, diabolikus”, azzal az ámulattal, amit a fortélyos figurák, mindenekelőtt
Fortuna megannyi tette kelt, mert „amit ő kitalálhat, az nekünk úgysem járná meg az
eszünk. Az ilyen agyafúrt másképp arányozza, amit elgondol, mint amit mi elképzelünk” – másrészt szinte axiomatikus tételek, példázatos eszmefuttatások, a bölcsességi
beszédforma alakzatai követik egymást népek, nemzetek eltipratásáról, kiirtásáról,
a „két gazda közt gazdátlannak lenni” helyzetéről, a „ki védhet meg kit kitől” kétségbeesett kérdéséről vagy a „csak rosszabb ne legyen” viselkedéselvéről. A tárgy és előadója
természetéből fakadó különbségekre a legélesebben egy figyelmeztetés világít rá: „Most
pedig úgy mondj el mindent, mintha nem veletek történt volna, vagyis arról, amit láttál, ne vélekedj” – az apródot épp az a Fortuna kéri így, akinek „majd mindenik történetben föl kell bukkannia, hisz valamiképp ő az, akitől a deák megtudhatta, mi hogyan történt vele”. Bár az elbeszélő közli ezt, mégis csak részben igaz, mert amit
a deák apró gyermek koráról megtudhat, az elsősorban Baga Rozál, majd Terebi Lukács
beszéltetése alapján jut a tudomására. Így kerekedik ki az a magántörténelem, amely
„jó húsz esztendeje” kezdődött, ám csak sejthető, hogyan.
A különböző állítások aligha egyeztethetőek össze – ezek is keverednek. Az egyik
szerint húsz éve került Terebi prédikátor Nagycsépről Revekre, a másik szerint viszont épp ennyi időre volt szükség annak kiderüléséhez, ami egy harmadik településen, a pap és az iskolamester első közös szolgálati helyén, Agócson történt. Az, nevezetesen, hogy az Agócsy úrnál akkor még mesterként szolgáló papnak is tetszett a várkisasszony, Krisztina, és a főapród, az afféle kengyelfutó Fortuna Illésnek is. A lány az
utóbbit tüntette ki szerelmével – és a törvénytelen kapcsolatból született gyerekükkel.
A fiúcska „már jó esztendősforma”, amikor a lányanya meghal, valaki ledobja a várbástyáról, s aligha az apja, Agócsy úr a tettes, utóbb sok jel sejteti, a pap lehetett az. Akihez aztán, már reveki szolgálata idején – vagy tizenöt esztendeje, „ha nem több” – For-

2003. február

83

tuna fedeles vesszőkosárban odamenekíti a várból kalandos módon elrabolt, „kétéves
forma” kisfiút, senki előtt se fedve fel, hogy az az ő félárva gyermeke. Rögtön tovább
is áll, Revekre csak az utóbbi négy esztendőben tér vissza, apa voltát azonban a gyermeke előtt is titkolja. Iskolamesteri munkát vállal, de innen is éppúgy el-eltünedezik,
az éj leple alatt térve meg, mint ahogy korábban sem lehetett tudni, merre kóborol,
honnan, hová s hogyan menti a törökök karmai közül a janicsároknak szánt kicsiket.
A saját gyermekét annak a gondjaira bízza tehát, aki, úgy lehet, kedvese gyilkosa volt,
és aki majd a kamasszá cseperedett fiát apródként, illetve deákként alkalmazza.
A foglalkozás jelöli a nevet, erre utal a Tentás is; a régi magyar névadásnak megfelelően bár, mégis szokatlanul, amin ifjú társai csak jóval az otthonuk elhagyása után,
a törökkel vívandó csata előtt csodálkoznak el. „Eddig eszünkbe nem jutott: mindenkinek van apjától, keresztelő papjától kapott becsületes neve, csak neki nem volt” – hangzik a képviseleti szó épp annak a szájából, akinek a második könyvben szintén nincs
neve. Sem elbeszélőként, de szereplőként sem szólítják meg, s aki csak az első könyv határban lappangó, csikónevelő legényeinek s a második hadba kelőinek lajstromát összevetve azonosítható Darholc Mátéval. Ő (vagy a szerző? vagy tán a kötet korrektora?)
néha kissé szórakozottnak látszik: hol Darvadi, hol pedig Darva Andrást emlegeti, Tegzest pedig, aki(k) amúgy létszám feletti(ek), kilóg(nak) a húszas keretből, hol Péternek,
hol pedig Jánosnak kereszteli. Hogy a kissé ugyancsak tévesztő, a fejedelem tárnokmesterét, Botács urat egy helyütt Bocsár Jánosként emlegető névtelen történetmondótól
ő veszi át a szót, ebben talán módosabb tőzsérfiú volta, előbbre valóbb származása kevésbé számít, mint felfogásuk, iróniára való hajlamuk rokonsága. Ahogy például a deákot megítéli – „Az utat mindig olyan mutatja, aki nem való semmire” –, az mélyen egyezik a tudásról és a bizonyosságról hangoztatott alaki véleményekkel. És az elbeszélőével,
akinek nemcsak a dolgokkal kapcsolatos állásfoglalása hiányzik, hanem az az igyekezete
is, hogy a korra vonatkozó történelmi, társadalmi ismereteket megörökítse, a tudást átszármaztassa. Mintha az a bölcseleti belátás vezetné, amely különbséget tesz tudás és bölcsesség között, az előbbit az egyedire és az időszerűre vonatkoztatva, az utóbbit viszont
a lehetséges tudására, hogy ami bekövetkezhet, azzal miképpen kell bánni.
Mindenesetre a családfa megismerésének éppúgy nincs sorsmeghatározó jelentősége, életalakító szerepe, amiként a névtelenségnek sem volt. Tentás, a „senkifia deák”
nincs válságban pusztán a származása miatt, önazonosság-zavarai sincsenek, és ahelyett, hogy személyiségét vesztettként sajnálná magát, nagyon is jellemzik az önálló
egyéniség olyan fő ismérvei, mint a cselekvés, kiváltképp pedig az önreflexió. A törökök elhurcolta pap fortélyos kiszabadítása a bagosi várból mindenképp sorsdöntő és
megvilágosító erejű cselekvése; töprengései pedig egyáltalán nem tapadnak meg az árvaság, a magárahagyatottság önsajnáltató képzeteinél. Ekképp a névviselés, a török hódoltságbeli aligha az identitásvesztés modern korélményét idézi fel, inkább köthető
a szómágia ama emlékéhez, amely a természeti népektől eredően eleve két nevet ismert,
a születésit, amit a legritkább esetben volt szabad kimondani, és a másikat, amit használtak. Jellemző, hogy amikor Bajnaköves várkapitánya, Bajna Imre szolgálatában már
névvel tűnik fel – Göncöl Istvánnak hívják –, akkor titkolja csak igazán önazonosságát, akkor viselkedik idegen módjára a vele együtt útnak induló legényekkel. Korábban, névtelenül, egy volt közülük, mint ki sosem érezte, hogy megtűrt senkifia volna,
most, hogy rájönnek kilétére, teljesen ismeretlennek tetteti magát, szóba se elegyedik
velük. A név nem lesz a személyiség egységének mágikus erejű bizonyítéka, miként

84

tiszatáj

a névtelenség sem az egység hiányát jelölte. Ez oly annyira nem is okoz számára gyötrelmet, hogy még a tűnődéseiben sem merül föl.
Más kínozza, rögeszmés önelemzésének más a visszatérő tárgya. Előbb riadtan felismert, majd bátran kihasznált különös képessége, a szemverés, az igézet „ördöngös hatalma”, utóbb látomásokkal megvert élete, azzal a sűrűn kísértő álommal, hogy koponyákból rak falat. Személyisége megosztottsága, az alaki én kettőssége sokkal inkább
ezekből fakad, semmint hogy az eredetkutatás következménye lenne. Társai ugrató
kérdésére – sajog-e a lelke? – ezért feleli, hogy nem a lelke sajogtatja, mert efféle nincsen neki, hanem a félelme. Látomásai megelevenedésétől fél. „Raknám én most már
koponyákból a falat, csak maradnának meg ott, az álomban. Ám újabban kigurulnak
onnan a mezőbe, és az éber valóban tolonganak. De ezek már nem száraz csontgolyóbisok, igazi levágott fejek.” A regény záró jelenete azzal ér véget, hogy a törökök elleni
csata után piramisokba rakott fejek szerteszét gurulnak, s a deák indul utánuk, azok
meg „szaladnak előtte. Mintha terelné őket. Gurulnak, futnak vissza a mezőbe. Ő meg
csak lépdel a nyomukban. A holtakkal terített végesség fele”. Ez az önkéntelenül vonuló, ez a szinte öntudat híján lévő Göncöl István nem az a deák immár, aki képes
lenne fölülről szemlélni a világot és benne önmagát. Búcsúja másnak láttatja, mint
a bemutatkozása: a körülötte levő világgal együtt ő is megváltozott. Kívülállóból kiszolgáltatott lett, mégpedig az önmaga helyzetén, eredetén túl való dolgok, események
iránti érdeklődés tette kiszolgáltatottá. „Magavallató tépelődés” rontott bele még az álmaiba is – a névtelen elbeszélő feltételezése szerint. Ugyanő másutt alliterációra hajló
kedvvel nyilvánítja ki, hogy hősét „veszedelmek természetét vallató, didergető kíváncsiság kezdte kerítgetni”, s izgatta, milyen az, mikor „tűzokádó fekete fegyverek füstjében fuldoklunk”. A zárlatban a már bekerített, fuldokló ember lépked. Az, aki megtapasztalta, amire annyira kíváncsi volt: mit lehet tenni, „amikor az örvény elér, forgatni kezd, majd rángat a mélység felé”. A toronyárkád rejtőzködő biztonsága helyett
az örvény szédülete jutott osztályrészéül.
II.
Mintha a legvégén az kerítené hatalmába, ami ellen a legelejétől kezdve annyit viaskodott, amitől szabadulni remélt: a halállal kapcsolatos félelme, megannyi elűzhetetlen
rémképe. Kénytelen azzal szembesülni, hogy pazarlóan gazdag képzelete nemcsak
mozgatója tevékenységének, mint Terebi kiszabadítási ötlete mutatta, hanem bénító,
gátló tényezője is. Hogy káprázatai, képzelgései a spontánul, azaz irányíthatatlanul és
ellenőrizhetetlenül működő tudat kivetülései, hogy látomásai, rémálmai kiszolgáltatottja. Hogy miközben folyton a „lappangó, rejtezkedő veszedelmek miféleségét vallatta képzelete”, aközben elő is idézte, magára is szabadította e veszedelmeket. Mert
szerzett vagy öröklött képessége volt, hogy „mindaz, amire valaha ráfigyelt, szinte szó
szerint elméjébe vésődött”, sőt „megelevenedett előtte”, ezért „ez az inkább kárhozatos, mint üdvös adottság elkísérte később is élete során”. Eme elbeszélői minősítés felfogható a ritka racionális magyarázatok egyikeként, a fantasztikus események, csodás
tettek ismeretelméleti megalapozási kísérleteként is, habár a különböző vízióélmények, eksztatikus megnyilvánulások történetbe foglalása vagy leírása alapján még nagy
vonalakban sem igen körvonalazódik valamiféle racionális világkép. Akad ugyan
példa, amikor a deák enyhe rosszullétével, múló szédülésével hozza összefüggésbe,
hogy az „úgy látja, mintha koponyákból magasodna a cinteremfal is”, és még tán ide-

2003. február

85

vonható más eset is. Ide a szerelmi gyönyör, a mámor okozta érzékcsalódás, amikor az
új papnéval, Hódy Ágóval való szeretkezés után táncolni lát bölcsőt és poharat,
s kérdi: „Miféle móka ez már megint?”. Ide az az elragadtatás, érzéken felüli érzékelés,
amikor a szemmel verés különös képességének a felfedezése s gyors gyakorlása teszi ajzottá, és a legények rejtekhelyéről hazafelé haladva még mindig tart ez a szinte önkívületi állapot: „egyszer csak Revek mintha elébe jönne, rémlett, tisztán látja a kerítéseket,
ami képtelenség, hisz odáig jó fertályórányi még az út (...) A távolságot közben mintha
nem apasztanák a léptei (...) Kicsit később akárha lejtőn haladna lefele, mély katlanban
látta a várost maga alatt. Behunyta a szemét, úgy ment egy darabon, mire kinyitotta,
a magasban lebegett Revek, mint valami erőd, várhegyen, melynek közben ő mégis
a piacára lát. Aztán(...) egyszeriben minden a helyére állt. (...) Hogy ember számára létezhet ennyiféle furcsa tapasztalás, mint amikben az elmúlt fél nap során része volt,
mindezt a deák pár órával később könnyebben elhitte volna”.
A megváltozott tudatállapot pszichológiai, etnopszichiátriai és antropológiai szempontból leírható úgy is, ahogy az eksztázis elsődleges jelentése: elmozdítani magát valahonnan – Tentás így is, ezáltal is a hétköznapi világtól való elrejtezését, az abból való kiszakadását gyakorolja. Más formában és más eszközökkel, de ugyanezt teszi Terebi és
Fortuna vitái alkalmával. A főként a Biblián alapuló, a világ és az ember „abbamaradt”
teremtéséről, aztán a büntetésről és a bűnhődésről folytatott, lényegében a másutt is
nyomatékosan szereplő, az „akarja-é Isten a bűnt?” kérdését középpontba állító eszmecserék csendes hallgatása, emlékezetből történő lejegyzése, illetve tisztázása során. Mindez „majd három éven át” tart, miközben „azt sem tudta, miért” másolja újra őket – e koncentráció és meditáció révén is a transz állapota és az elrejtezés helyzete jöhet létre.
Itt és más helyeken, természetesen a beszéd és az írás viszonya, metafizikai szembenállása is terítékre kerül. Méghozzá többféle módon. Az írás nemcsak a személyiség
rejtőzködésének vagy jelenlétvesztésének formájaként tűnik föl, hanem a megsokszorozódásának, mássá, gazdagabbá válásának lehetőségeként is. Bár a másoló apród alapvető benyomása, hogy a leírtak „valahogy másként hangzottak, mint (...) a valóságosak
(...) mintha poros könyv lapjáról deklámálnák mesterei, akárha szomorújáték szereplőiként”, elégedetlenségére mégis talál gyógyírt, s a hátrányt még előnyére, hasznára is
fordítja. Eljátssza ugyanis külön-külön a szerepüket, „jó ideig hol egyik, hol másik vélekedés nyomába” szegődik, rohangál „egyik zászlaja alól a másiké alá”, hogy egy-egy
alaknak még az „elképzelt töprengéseibe” is beleszólva végül megsejtse: „nem a jó és
a rossz, nem a kegyes és a gyarló, vagy az üdvös és a kárhozatos csap össze (...), ezek az
ő lelkében, elméjében is együttkucorognak összekapaszkodva, párosan”. Az igazság sokféleségének eme ismeretelméleti tételezésén és magatartáselvvé emelésén túl Tentás
játéka, a beszélgetők megelevenítése különös képességen alapszik: a mássá levés képességén. És itt épp az a mássá levés és egyúttal mássá tevés történik meg, ami antropológiailag a mimézis lényege. Olyan utánzás ez, amelyik mintegy tárggyá változtatja az utánzottat, hiszen tetszés szerint bánhat vele, az uralma alá hajthatja. Fortunáról el is hangzik: „hatalma van a többiek fölött”.
A mimézis az egyik fajtája tehát a deák mágikus tevékenységének is. Nem csupán
olvasni a másik gondolataiban, de mint sajátjait ki is mondani azokat, nem csupán kiszámítani a szándékait, de ezek szerint is cselekedni, túljárni az ellenfél eszén – a beleélésnek, beleérzésnek ezek a fortélyai teszik „nagy játékos”-sá a Fortunát kelepcébe
csalni törekvő tárnokmestert, Botács urat, de az iskolamestert is. Nem utolsósorban
a minden „komédiázás-alkalmat” megragadó, megannyi „csalárd furfang”-gal élő deákot,

86

tiszatáj

aki szerint ugyan „ennyi színlelést, áltatást elkomédiázni fáradalmasabb, mint fölszántani a reveki határt”, ám akiről mégis egyre-másra hangoznak el efféle alaki s elbeszélői
jellemzések: „ördöngösféle”, „átokvirág”, „kiforgatod minden szavam, ördög motollája
az eszed”, és aki maga is fő dolognak tartja, „sohase tudjátok, hányadán álltok velem”.
Vonzó, ha kiszámíthatatlan, hogy valakinek az „ármányos ravaszsága hány ágú-bogú”.
Mintha az élet egész játékát valóban játéknak tekintené; mintha az ellentételezés, a látszólagosság és az elrejtés, elrejtezés mozzanatai, gesztusai azt sugallnák, hogy a valóság
érvényét vesztette a számára, valószínűtlenné változott – vagyis mintha az irónia nem
egyszerűen stílusává, hanem létszemléletévé vált volna. Ez határozná meg egész egzisztenciáját, a kierkegaardi értelemben. „Az irónia egzisztenciameghatározás, s így semmi
sem nevetségesebb, mint ha azt gondolják, hogy beszédforma (..) Aki lényegileg ironikus, az egész nap és semmilyen formához sem kötötten az, mivel az irónia az illetőben
rejlő végtelen”.
Mindenesetre a deák szavakkal való varázslásának mámora is a logocentrikusság fölényét mutatja. Nem egyszerűen a beszéd, hanem az igen sokszor emlegetett „mesék”,
a „bolond történetek” kitüntetett szerepét. A céltalan lódításokét, amikben a nagyot
mondó valami oktalan örömét leli, noha maga is csodálkozik, mi hazudtatja, mi készteti füllentésre, a „hihető, a vélhető” és a „rejtezkedő valódi való” összekeverésére.
Egyetlen feltétel vagy inkább cél azonban mindig van. Az, amit az apród a házi mindenesnek így mond: „azt se bánom, ha az egészet te találod ki, Rozál, csak elhihető legyen”, saját magának pedig ekképpen ír elő: „Cifrára vésett álnokságkövek. Én forgatom ki valamennyit. Fő, hogy jól egymáshoz lehessen illeszteni őket. Aztán megkötni
csalárdságmésszel: így épül a hazugságtorony”. Sorsfordító elhatározások, cselekedetek
kötődnek az ugratni, álmélkodtatni akaró beszédhez. A reveki legények képviselő elbeszélője úgy érzi, utólag, a deák „világgá bolondította” őket „kóborlós históriáival”
s a pap szabadulásában kulcsszerepet játszó Világkrónikának (nem az írásaival, de) a képeivel. Gyászos, „baljós tudást” szórva közéjük: „Mintha azt akarta volna elhitetni velünk: balgaság ezen a tájon élni, épeszű ember itt nem marad; hátha a megannyi sötét
jóslat majd érlelni kezdi bennünk az elhatározást; mi több, okkal valónak tudjuk a magunkelszánást, ha egyszer útra kelünk”.
Bár tagadhatatlan, hogy Tentás számára az írás tevékenysége – egy legújabbkori filozófussal szólva – mindenekelőtt mint „az én elfelejtése”, a környezetéből való kikapcsolása szerepel, és az is vitathatatlan, hogy a szegényes világ- vagy országhistória eseményeit szóban előadott történetek rögzítik, mindezek ellenére mégsem állítható,
hogy az anyagiasult, tárggyá vált nyelvnek, és – később talán belátható okok miatt
kissé körülményesen fogalmazva – a nyelv képeinek, a betűknek elhanyagolható szerepük volna. Egyfelől ott van az alulnézetből látott és láttatott történelem, számtalan rejtélyes és különös történetével, messze a történetírás tárgyszerűségre és tárgyilagosságra
törekvésétől, másfelől viszont ott vannak az írástudói szerepre és műfaji változatokra
vonatkozó, többnyire ironikus megjegyzések. Ott a vágy „mesét baszarintani”, szőni
képtelenebbnél képtelenebb történeteket, fittyet hányni tényekre – a mesélő a valóságot nem bemutatni, hanem befolyásolni óhajtja, tevékenysége tehát eleve mágikus jellegű. S ott az igyekezet, egy-két szóval illetni a különböző írásos műfajokat s írástudókat, így vetve össze a beszéd és az írás jellegét, jelentőségét.
Az emelkedett hangú, míves stílusú beszéddel kapcsolatban az hangzik el, tréfálkozva, hogy versbe szedhetné valamely „szomorodott lelkű krónikás”, és fordítva,
hogy a való élet aligha igazodnék „a krónikásének keserves strófáihoz”. Másutt a siral-

2003. február

87

mas énekek és jeremiádok kerülnek szóba, a hozzájuk kapcsolható alaki véleményeket
és tetteket tekintve ugyancsak parodisztikus módon. Az ország elvesztén való siránkozáshoz, illetve a magyarok kipusztulása miatt való panaszkodáshoz különféle megjegyzések kapcsolódnak. Egyrészt annak a felfogásnak a belső következetlenségein keseregnek, amely írásban hirdette: „bizony a török császár Isten szolgája a magyar nemzetségnek büntetésére”, amely szerint tehát a törökökkel szembeszegülni egyenlő az Isten
akarata, rendelése ellen tenni. Holott – hangzik az érvelés – a fő-fő urak kevélysége,
gonoszsága és telhetetlensége miatt van minden kárhozat – ők azok, közöttük tehát
a deák nagyapjának vélt Agócsy úr is, akik dehogy bánták az országot, „legalább nincs
gond vele (...) lesték, a többi hozzájuk hasonló mekkora darabot harap ki a maradék
országból, amit végül versenyt zabáltak a barbárral”. A végházakat, vagyis a végvárakat kellett volna erősíteni, a kesergés, de akár az imádkozás helyett is – vetődik fel, hihetetlennek, azaz a hittel összeegyeztethetetlennek tudva, hogy „egyik nép a másikat
Isten akaratából pusztítja el”. „Az, hogy Isten mindezt látja és eltűri, meglehet – de
hogy ezt ő akarja is, nem hiszem el (...) Az Isten azzal sújtott minket, hogy hagyja, tenyésszék lelkeinkben a félelem” – elmélkedtetnek tovább a siralmas énekek. A kipusztulás gondolatát, másrészt, mindig a deák fogalmazza meg, mégpedig úgy, hogy partnerei gúnyolódásnak, évődésnek, bolondozásnak vélik. Előbb akkor hangoztatja, amikor
szeretné, ha egy darabig nem keresnék otthon (azt játssza el, hogy hosszú útra indul),
s Rozálnak mondja, egy időre kipusztul, mint a magyarok. Az asszony szavára pedig
– „De hiszen még itt vagyunk” – így válaszol: „Csak úgy hisszük, Rozál. Vagyis hát
még itt vagyunk, de már nem igazán. Mert nem megy olyan gyorsan a kipusztulás. Az
a végleges. Egy ideig még itt is leszünk, meg már nem is. Na én ezt most kipróbálom,
hogy milyen”. S „kolontos lelke” úgy próbálja ki, hogy a padláson bújik el, mégpedig
egy bárka nagy koporsóba. Itt azonban kolontosnak mutatkozik, nem először, az elbeszélő is: a harmadik személyű beszélőhelyzetről úgy vált át többes elsőre, hogy jelöletlenül hagyja, kinek a látásmódját érvényesíti, a sajátját, a hőséét vagy egyszerre
mindkettőjükét. Kideríthetetlen tehát a megszólaló illetékessége: a szénával bélelt koporsó „jó fekhely lett, takarót hozott föl a hátásládából, lefeküdt. Akkor hát nem vagyunk. Kipusztultunk, mint a magyarok. És ha még nem is egészen, de már próbálgatjuk, milyen az, mikor majd nem vagyunk. Addig próbálgatjuk, míg végül sikerül”. Az
ismétléssel azok a gondolatok kapnak itt nyomatékot, amik már a könyvesházi vitákban is felmerültek: a „csak rosszabb ne legyen” szellemében szabad-e attól rettegni,
„nehogy történjék az érdekünkben valami”; a meghunyászkodás avagy az ellenkezés
szabadítja-e el a hatalmasok dühét, és sovány vigasz-e úgy gondolni a jövőre, „ha bennünket addig rég kiirtanak”, hogy a most „minket tipró száz év múlva, ezer esztendő
múlva valaki által majd maga is tipratik”.
Nem meglepő, különösen a paplak és a templom eseménytereinek ismeretében,
hogy a krónikás és a siralmas ének, valamint a jeremiád műfajai mellett mennyire sűrűn citáltatnak példázatok, példabeszédek. Főleg Fortuna és Terebi megnyilatkozásai
szentenciózusak; a megannyi szellemes kijelentés ítéleteik határozottságáról tanúskodó. Az már inkább váratlan, hogy többnyire e tanulságos, magvas mondások is ironikus természetűek. Valamiképp a két elbeszélőre, a névtelenre és a magát meg nem
nevezőre is igaz, amit ez utóbbi Fortunáról állít: „nem önmaga lett volna, ha mindazt,
amit elmond, mindjárt kétségessé nem teszi”. S ennek nagyjában-egészében ugyanazok
a nyelvi megnyilvánulási formái, mint amilyenekről az Agancsbozót ötletdús elemzője,
Szilágyi István kvázi-monográfusa, G. Kiss Valéria értekezett: a mondatszerkesztésben

88

tiszatáj

a hátravetés, a párhuzamosság, a szószerkezetekben az egyedivé tömörített kifejezés
(„galád morfondír”, „jajveszék”, „semmi turbék, semmi hancúr, semmi patvarkodás”
stb.), a vulgarizáló utalások, valamint a szokatlan tájnyelvi alakok, amelyek itt a régiesekkel és a gazdálkodás (például a lótartás) szakszavaival meg a diplomáciai nyelv Weöres Sándor drámájából, A hétfejű fenevadból ismerős, szellemesen mulattató formáival,
mézes-mázos fordulataival együtt különösen szép számmal fordulnak elő („hagyd
a sújba”, „ne gyújts világot, nem szükség” „köz a dolog”, „addig kóricálsz, míg megmelyesztenek valahol”, „ne sokadozzunk, múlik a nap”, „jól kitubalyogta magát” stb.)
Mindazonáltal az említett kétség talán abból is fakad, ami egy helyütt úgy merül föl,
hogy ha van is a világban rend, az nem „a Szentírás meghagyása szerint való”, másutt
pedig, hogy „amúgy a Bibliában mindenre találni kádenciát”. Az iskolamester így jelentheti ki a harcra készülődő legényeknek, hogy ő a Szentírás valamennyi tanítását távol tartaná az egymásra támadó hadaktól, mert hiszen aki az Istenhez fohászkodik, az
a gyilkoláshoz, azaz az ötödik parancsolat megszegéséhez kér erőt, bátorságot. A fegyvert ragadó mit kezdhet azzal, hogy „szeresd felebarátodat, mint tenmagadat”, s mit
a másikkal, hogy „Ki fegyvert fog, fegyver által vész el” – efféle kételkedés nemcsak a keresztény tanításokat, hitelveket kezdi ki, nemcsak a „mindenestől istentagadás”-nak tudott háborúhoz kapcsolódik, hanem a kereszténység történelmének újításaihoz, a három részre szakadt országbeli reformáció szerepéhez is. Nem egyszerűen csak játékosugrató szenvedély nyilatkozik meg a véleményben, amely szerint „amennyit ez a keresztény világot szétmorzsoló újhites törekedés gyengített rajtunk, arra a barbárnak öt
ármádiája sem lett volna elég”, és hogy e „magunkemésztő széthúzást” tapasztalván
a török „aranyba foglalhatná Luther meg Calvinus nevét”, mert mintha az újhites magyarság önként, zsoltárokat énekelve vette volna nyakába az igát. Profánként jelenik
meg a szentség: ahogy az Istent dicsőítő költeményhez, az egyházi énekhez a rabság
képzete kapcsolódik, úgy oszlik el minden áhítat a gyakorlatias kérések felsorolásává
torzított ima, a Miatyánk mondása közben is. Hiába biztatja önmagát a deák: legalább
az Úr imádságát végigmondhatná úgy, hogy közben nem tör ki „a szavak szorosra
vont sövénye mögül”, mégis folyton ezt teszi. Fohászkodása azért sem lehet „istenfélő
ima”, mert a „kegyes szavak” benne olykor épp „kevély tagadást” keltenek.
Ugyancsak a hangoltságon, a kifejezés módján, végső soron, persze, az őszinteség
hiányán, a képmutatáson, az álságosságon ütközik meg az az elbeszélő által is osztott
alaki vélemény, amelyik a levelet mint írásos műfajt illeti. Egyszer a budai basa és a királyi nádor levelezése minősíttetik annyira hízelgőnek, szinte atyafiságosnak, hogy
„olvastukon az ember lehányná őket”, másszor Bajnaköves várurának küldeményét kíséri narrátori megjegyzés. Bajna Imre egy egyszerre udvarló s hagyakozó levelet írat
a feleségének a prédikátorával, és a stílus archaikussága, régies szófűzései miatt az vetődik fel, hogy a pap a szavai alapján Terebinél száz évvel idősebbnek tetszik, mert „valahol úgy tanulta, amit leírunk, annak mindig körülményesebbnek kell lennie, mint ha
azt élő szóval mondanánk”. Maga a levél az írást mint a hadi események megörökítőjét
és mint a férfiúi érzelmek tanúsítóját az emlék megőrzésének, s nem pedig, egynémely
legújabbkori elképzeléshez hasonlóan, az emlékezet elvesztésének lehetőségeként tünteti fel, amikor a várnagy arra kéri nejét, „az levelet megtartsd, el ne veszessd, mert
kifittyen fejemből mi benne írva van”. Ez a felfogás mintegy testámentumként hagyja
a jövőre az írás értékes voltát: a tárház kulcsát – kéri a végrendelkező férj – senkinek se
adják, mert „leveleink mind ott vagynak, kik minden marhánknál drágább, az kinek
kezébe akad, az jószág is azé lészen”.

2003. február

89

Az említetteken túl a főszereplők csúfondáros, sok mindenen „fűrészesen kacagó”
természetével is összefügghet, hogy kevésbé méltányló vagy magasztaló a könyvek
könyve, a Biblia megítélése. Semmiképp sem játszik akkora szerepet, mint tárgynak
semmiképp sem tulajdonítanak akkora értéket, mint egy bizonyos Világkrónikának,
Hartmann Schedel könyvének. Az utóbbi megnevezés ugyanazzal az eljárással épül be
a történetbe, mint amit az elbeszélő a helyek, személyek megjelölésekor alkalmazott:
a valóságosat és a kitaláltat keveri egymással, a különnemű elemeket egymás mellé rendeli. Kurta könyvészeti kutakodás kiderítheti ugyanis, hogy mind a szerző, mind
a műve létezett: az 1493-as első kiadású, nürnbergi krónikaként is ismert könyv, a világ
történelmét a teremtéstől a saját koráig ismertető, a szokásos hat korszak után még egy
hetediket is tárgyaló, s ebben az utolsó ítéletről, a világ végéről és az Antikrisztusról
jövendölő Liber chroniracum a maga korában igen népszerű volt. Körülötte zajlik
a regény talán legfondorlatosabb, ravaszságon és félrevezetésen alapuló eseménye. A tekintélyt, rangot adó birtoklásának vágya veszi rá ugyanis a bagosi vár urát, Bervecz
vojvodát, hogy Terebi kiengedésének a Világkrónika (meg egy ló) legyen az ára – miután hiába hányták szét érte a pap könyvtárát, mert az értékével nagyon is tisztában
lévő deák már előbb kiemelte onnan, és elvitte a legényekhez a tanyára. A cselszövés
kölcsönös: Tentás azt az ártatlan és tudatlan-tanulatlan ifjút kell, hogy játssza, aki mit
sem ért a könyvhöz, ám aki hét határt bejárna érte, hogy megszerezze. A vojvodáéknak pedig muszáj szavahihetőeknek, a cserealku betartóinak mutatkozniuk a „gonoszul dicsőítő szavak”-at forgató bagosi tárgyalás legvégéig, míg biztosak nem lehetnek
benne, hogy egyrészt teljesíthetik a Padovában tanult olasz, Domenico Pulcci kívánságát, aki csak a krónika fejében hajlandó Hurina bég szolgálatába szegődni, másrészt
akár foglyul is ejthetik a könyvvel mint váltságdíjjal megjelent apródot. A fiú ekkor
még nem sejtheti, hogy annak a szabadítója lesz, aki anyja esetleges gyilkosa volt. A törökök cselvetésével viszont hiába lenne tisztában, a csapdát nem bírhatná elkerülni, ha
nem volna meg kivételes képessége, a szemmel verés. Mordályt képes így elsütni, azaz
a rátörők ellen fordítani a fegyvert, tüzet tud szítani, a krónika elégetésével fenyegetőzve – rontó, igéző hatalmát használja tehát. Társai nem hiába vélték „ördöngös praktikát” tudónak, amire épp egy könyvvel kapcsolatban van legnagyobb szüksége. Azzal
összevetve, hogy tanyás társai ugyancsak az ördöngösségével magyarázták útnak indulásukat, felszínre kerül az az ellentmondás, hogy a delej vagy az igézés képessége egyaránt alkalmas a bajok elhárítására s előidézésére. Vagyis a természetfeletti erőknek
épp az a kettőssége meghatározó, ami a mágia megnyilatkozási formáját jellemzi.
S ez a mágikusság az írás világát, a nyelv képeit, a betűket illetően másutt még nyilvánvalóbb szerephez jut: Hódy Ágó látomásélményeiben. Fortunának s Tentásnak tán
egyként szeretője, a sokáig magát néma bolondnak tettető ifjú papné első megszólalásakor azt kéri, tanítsa meg írni a deák, majd amikor a tárházban a megfeszített Krisztus
képét nézik, könyörögni kezd, hogy hajtsa el a fiú a Megváltó sebein dongó nagy fekete legyeket. E megelevenedés egyfelől ugyanazt a jelenséget idézi, amelyet a művészettörténet a Zeuxisz szőlőfürtjéről szóló anekdotából ismer, s amely a valóság részévé vált művészetet, illetve a természet és a művészet különválaszthatatlanságát példázza. Ám itt nem az alkotás megtévesztően valósághű voltán van a hangsúly, mint
a realizmus alakzataihoz kapcsolt trompe-l’oeil esetében, hanem a személyiség elháríthatatlan érzékcsalódásán, elűzhetetlen káprázatán. A papné azután azért tiltakozik egy
könyv kinyitása ellen is, mert felajzott képzeletében ennek írásjegyei is belemásznak
Krisztus sebeibe; látja az „ezernyi szárnyas, csápos, kaszás betű csatasorba” igazodását

90

tiszatáj

s ostromát. Rémisztő ez az érzéken felüli érzékelés amiatt is, mert tehetetlenné tesz:
Hódy Ágó végül azt látja, amit a kedvese képzelete mutat neki – ez utóbbinak a szándéka ellenére, vagyis minden kényszerítő erő, ellenállhatatlan hatás nélkül. E gyötrető
rémlátomás párhuzamaként tűnhet fel a deák nyomasztó víziója a koponyákból rakott
falról. Az előbbi a kabbalisztikus eszmékkel tarthat rokonságot, az utóbbi a kannibalizmussal. Ahhoz az újpitagoreus filozófusok hirdette elképzeléshez kapcsolódhat az
egyik, amely szerint a számok és a betűk természetfölötti hatalommal felruházott isteni lények, és a világ rájuk épül. A betegségre, a bajra, a halálra mint minden látható
ok nélkül fellépő, azaz mágikus okokra visszavezethető jelenségekre keresheti a magyarázatot a másik, s úgy hiheti, a halandók világa és az ősök szellemeinek világa között lehet kapcsolat, a holtak lelkei tovább élhetnek bizonyos testrészekben. Ebből fejlődhet ki a koponyakultusz, amabból a betűk mágiája.
A kettő együvé tartozását erősíti, hogy Tentás csak Hódy Ágó félelmében ismerhet
rá a maga létszemléleti szorongására, a másik két nő, Baga Rozál és Kese-Kata felvetéseit, a „mi lesz velünk?” ismételt aggodalmait, életszemléleti gondjait viszont éppoly
türelmetlenül hárítja el, mint a megélhetés apró-cseprő dolgaival, az életlehetőségek
gazdagításával vajmi keveset törődő Szendy Ilka, a Kő hull apadó kútba hősnője tette.
„De miért kell mindig azon tépelődni, ami jön? Úgy éljük le az életünket, mintha az
egész valami szörnyű betegség lappangási ideje volna? Na nem. Ebből elég volt” – ez
a töprengést pedig a másik nagyregény, az Agancsbozót elbeszélője teszi zárójelek közé,
talán mert övé a hang, de a látószög a hőséé, Deresé (is). Ugyancsak innen ismerős az
a tépelődés, hogy vajon a saját képzelgéseink, unaloműző fantáziálásunk lehet-e „fenyegetés-sugallat”, azaz milyen a „víziószerű képzelgések kihívta valóság”. A Hollóidő zárlata koponyák nyomában lépdelő Tentás-Göncöl Istvánának felelete sem az önnön halálával vívódó elkülönült személyiség válasza. Nem önmaga elmúltán sajnálkozott, de
nem is származásának, eredetének kutatása juttatta el a pusztulás gondolatához. Érdeklődése személytelen, sőt, szenvtelen volt: a „halál felfoghatatlansága” akkor sejlett fel
először az elméjében, amikor a pap első felesége sírjának ásásakor csontmaradványokon akadt meg a tekintete. Eztán kezdi Baga Rozált faggatni, mindhiába, a halál mibenlétéről. Az asszony nemhogy nem segít neki, még a szemére is hányja, hogy épp
olyan kíméletlen akar lenni saját magával szemben is, akár Fortuna. „...apja fia. Ha
apja fia” – teszi hozzá a mókás kedvű elbeszélő. Viselkedésüket, életfelfogásukat más figurák is gyakorta összevetik, kísérteties hasonlóságokat fedezve fel (feltételezett) apa és
(feltételezett) fia között. Sorsuk is rokonítható: mindkettejükön beteljesedik az a végzet, amit annyiszor kihívtak maguk ellen. Fortuna a gyanaki mezőben leli halálát, miután külön vadásztak rá a begler bég janicsárjai. Tentás-Göncöl István tőle vett búcsúját az elbeszélő így festi le: „két tenyere közé fogta a levágott fejet, majd látjuk, közelíti
arca felé, és ajkával megérinti a csapzott, szürke hajat, vagy tán alatta a véres homlokot”, aztán odateszi a koponyák tetejére, a piramis hegyibe.
III.
Tentás és Fortuna, fiú és apa története úgy is felfogható tehát, mint egy jóslat beteljesülése. De a deákot nem csupán a koponyákból rakott fal látomása téríti vissza újra
és újra az elmúlás, a pusztulás gondolatához, az apokaliptikus sejtelmekhez. Ez a világszemlélet többféleképpen is megjelenik. Mutatja magát mindjárt annak a pontosan
meg nem nevezett könyvnek a lapjain is, amelyet az apród még jóval a hadra kelés

2003. február

91

előtt vesz a kezébe, s amelynek képein felül az üdvözültek örvendeznek, alul viszont
a kárhozatra jutott csontlények táncolnak, integetnek, túl a pokol kapuján. „Már csak
ti hiányoztatok. Hogy majd beköltözzetek az álmomba ti is” – az elbeszélő közvetíti
a félelmeit, azt a vízióját is láttatva, ahogy aztán „reávigyorogtak, csontkezükkel leemelték koponyájukat, és odakínálták neki”. Ezek a menny-, illetve pokolbeli alakok előléphetnek egy korabeli szokványos metszetről, de akár Dante Isteni színjátéka illusztrációinak sorából is. Ama kannibalizmus képvilágából, amelyet Dante művében a kínzójának koponyáját rágó Ugolino képvisel, s amelynek a kínzással és a megcsonkítással, az áldozat testének széttépésével kapcsolatos, az Ozirisz, Orpheusz és Penteusz mítoszaiban is felbukkanó felfogása a Hollóidő nem egy helyzetét, jelenetét is sötétre színezi. Közöttük elsőként Hódy Ágó és Terebi Lukács kisfia halálának leírását: a kemény tél miatt sokáig temetetlenül maradt pólyás gyermek arcát a régebben a padlásra
rakott koporsók egyikében „kikezdte-marcangolta, szürke csontra rágta” valami. Közvetetten még két vonatkozásban is feltűnik a kannibalizmus képzete mint a háború, az
esztelen öldöklés metaforája: egyszer úgy, hogy a hadak elkezdik harapni egymást, aztán „falják, zabálják tele szájjal a másik húsát, míg benne tart. Mire mindegyik elapad”,
másszor – a fentebb idézett módon – a hasonlítás alapja a „maradék ország” teste,
amelyből a civakodó magyar urak versenyt zabálnak a barbárral.
Az öldöklés esztelensége, a halál iszonyata azonban abban az epizódban mutatkozik meg a legvégletesebben, amelyik egyszerre lehet a záró jelenet előképe s az egész
mű kicsinyítő tükre. A történet szerint az útra kelt reveki legények egy rémisztő szélvihar elől egy romos templomba menekülnek, s miután ott porrá zúzódott emberi csigolyákon lépkednek, azon akad meg a tekintetük, hogy egy behemót vénember szekérkasnyi koponyát rugdosna rendbe két sor kifeszített halászháló között, „e labirintusos, hosszú sikátoron”. A „koponyakergető” előbb azért adja ki a mérgét, mert lábujjai egy csontfej elnyílt szájába kerülnek, s „az vétlen-tehetetlen rájuk harapott”, majd
tehetetlen dühében elkezdi dobálni, a legényekhez vagdosni a szerteguruló csontgolyóbisokat, míg egy „odvas csontarc”-tól meg nem sérül valamelyik ló – fordított kannibalizmus uralkodik: most is, korábban is a halott sebzi meg az élőt. E feje tetejére állított
világban törvényszerű, hogy a magasból nemcsak törött nád, száraz sás kezd szállingózni, hanem hal is onnan hull, bárány is, lúd is, béka szakajtónyi. Annak a látomásos
tudatnak a valóságos zuhatagát kapjuk, amely Olasz Sándor érzően alapos elemzése
szerint (Látomásos képrendszer az újabb magyar regényben – Forrás, 2000/2.) az autentikus lét lehetetlenségének vízióit szabadítja ránk.
A tárgyszerű, realisztikus modorban felidézett fantasztikus eseménysort az elbeszélő „átokjelenés”-nek nevezi, s ezzel nemcsak a történet lehetséges előzményeire,
rokonaira, például A jelenések könyvére enged következtetni, nemcsak a szövegek közti
viszonyokra vet fényt, hanem arra az alapállásra is, ahogy ő viszonyul a történtekhez.
Szemlélő és szenvedő egyszerre: az átokként ható tünékeny, titokzatos jelenségekről
úgy tanúskodik, hogy maga teszi kétségessé, káprázat volt-e vagy valóság, amit látott.
„Mint akik a hihetetlennek nemcsak tanúi immár, hanem rég cinkosai” – festi le helyzetüket. Mintha képtelen volna eldönteni, a tapasztalat csupán az övé volt-e vagy másé
is, olyan alaki véleményeket közvetít, amelyek nem csupán eltérnek az övéitől, de cáfolják is azokat. Így lesz bizonytalanná számára a koponyakergető öreg puszta léte; látomásnak rémlik, amit látványként észlelt, hogy aztán a deák nyurga árnyéka elől szaladó koponyák – a zárókép felé mutatva – már ismét közös érzékelésként szerepeljenek. Méghozzá olyan vízióélményekként, amelyek az érzéken felüli érzékelés körébe

92

tiszatáj

tartoznak nemcsak a tárgyukat, hanem az átadásuk módját tekintve is. Közvetítésük,
hatásuk ugyanis csak úgy lehetséges, ha a szereplők – így az elbeszélő is – részesei annak a rontással fölérő igézetnek, amelyben a deák az igéző. Ám ő akarata, szándéka ellenére keríti hatalmába a társait – kiszolgáltatottja annak a képességének, retteg tőle,
hogy „amit ő lát, azt akaratlan a mások elméjébe-látásába beviheti”. Be, Hódy Ágó
esete mutatta, ahogy a lapokról vándorútra indul „ezernyi betű” – vagyis e gondolatvagy még inkább képzeletátvitel mintegy magyarázatot is ad arra az elbeszélői elmélkedésre, hogy „egy a való, és más a szó. Bár úgy vélnénk, inkább a való teszi a szót, olykor mégis mintha a szó szülné a valót”. Akár ez, akár az: mindegyik a pusztulással,
a végzettel, illetve a végzetszerű elrendeltetéssel kapcsolatos. A szó látomása e templomi
„rémségdologban” – ez is elbeszélői minősítés – egyrészt az Újszövetség legutolsó
könyvének, a szűkebb értelemben vett Apokalipszisnek a szava, másrészt az Ószövetség könyveié, Ézsaiásé és Ezékielé; a való viszont annak a reveki kertnek mint látványnak a képében kísért, amelynek megdőlt törzsű, vén somfáján „tavasztól őszig” egy
ezüstös gyík lapult, legyeket lakmározva, egy madár árnyékától azonban meg-megriadozva. A látomás szava és a látvány emléke együtt, egyszerre gyötri a deákot, mint aki
útra kelésük harmadik napján érzi, mi vár rá a templom romjai között. Mesteri szerkesztésre vall, hogy a jelenet nemcsak előre mutat, a második könyv, a Csontkorsók befejező képe felé, hanem hátra is, az első könyv, a Lovat és papot egy krónikáért felé,
ugyancsak a záróképre. Itt azok a „dúlófélék”, marcona hajdúk jelennek meg a kertben, akiket Fortuna Illés fogadott fel, ejtsenek foglyul egy-két törököt, dervist, imámot, hogy felajánlhassa őket Terebi Lukácsért cserébe, mit sem tudván Tentás sikeres
mesterkedéseiről. A három zsoldos dühében, hogy a papot már hazaadták a Világkrónikáért, tíz törököt öl meg, köztük a bagosi vár urát, Bervecz vojvodát és Orucs
emint, Revek elöljáróját. Levágott fejüket egy zsákba gyömöszölve annak a somfának
támasztják neki, ahol a gyík szokott sütkérezni, amikor a deák rájuk talál. Ez az eleven
emlék gyötri az átokjelenés előtt: „Bár lehet, mégis az álommal kezdődik a baj – kezdi
tanmesébe illően példázatos töprengését. – Ha előbb az álom nem mutatná föl a koponyát, hogy rakjam belőlük a falat, másnap a dúló sem hozná zsákban a valódi fejeket.
Oda dobálja elibénk a fűbe: ki sem hűltek, alig száradt meg rajtuk a vérmaszat, és már
lepik őket a legyek. Az ezüstgyík a legyeket bekapkodja, jóllakik, elalszik a napon. És
nem veszi észre, hogy ott köröz fölötte az a sárgaszemű iromba madár”. Jóval korábban az iskolamester lova, Bakacs különös nevén elmélkedve még azt kérdezte magától,
mi köze a gyíknak a madárhoz meg a lóhoz, s úgy hitte, semmi, azon kívül, hogy
„rendre befészkelték magukat az ő álmatlanságtól gyötört agyába”. Most már a ragadozó
képében megmutatkozik az öntudatlan létezésre leselkedő pusztulás veszedelme is.
És ennek a végveszélynek, romlásnak hírnökei a templomi vihar állatai. Nemcsak
a békák, amelyek János jelenései szerint az ördögök lelkei, a hamis próféták tisztátalan
lelkének megtestesítői. Gyilkolásról ad hírt a bárány is, aki megöletett „a világ kezdete
óta”, hogy vérével váltsa meg a bűnösöket, s aki Krisztus szimbólumaként a Világ Ura,
ítélkezőbíró fölöttük. Hiányzik viszont e bibliai szövegből a halak és a hálók között
koponyákat kergető vénember képe, miként a lúdé is, és ahogy a sárkány mennyből
való levettetésén túl az égből aláhulló tárgyak, lények képzete sincs jelen. A halnak Jézussal való azonosítása már az őskeresztények óta ismert: a „Jézus Krisztus, Isten Fia,
Megváltó” szavak kezdőbetűiből görögül az ikhthüsz, azaz a hal szó áll össze, a halászok pedig az első apostolok, akiket Jézus emberhalászokká tesz. Ami pedig a magyar
nyelvtörténetben egybe köti őket, az a hal, háló, halál, halott szavaink közös eredete.

2003. február

93

A megszállott öreg viselkedése, aztán az az elbeszélői közlés, hogy a „halak megbüdösödtek, a bárány torkán megszáradt a vér”, éppúgy az apokaliptikus világ Frye leírta
démonikus paródiájaként hat, ahogy a kannibalizmus is, ide sorolva az egymást faló állatok, a légy, a gyík, az ölyv képét.
És a lúdét, amely az ősi hitvilág fontos motívuma mint a sötétség démonikus erőinek képviselője, a magyar néphit szerint viszont ludvércnek, lidércnek a képében is
megjelenhet. Beszédes tény, hogy kese-Kata Tentásra mint „lüdércféle deák”-ra gondol,
azaz a lúd a fiú szimbólumaként is szerepelhet. De Baga Rozál is „lüdérc monyá”-nak,
majd pedig „haramia csepredék”-nek nevezi egyszer, hogy aztán a kísértetként felbukkanó haramia hajdúk mondják lüdércnek magukat. És viszolyogjanak a gyíktól, főként amikor a deák a tenyerébe veszi ezt a középkori bestiáriumokban az ember példaképéül állított állatot. A napon sütkérező gyík talán Tentást is azért vonzza, mert
a szellem világosságát kereső lényt látja benne, s tán azt is, amit a magyar néphit,
a rontás hárítóját, gyógyítóját, szerencsét hozót. Épp ezt csúfolják ki a zsákban hozott
levágott fejek. Mindezen túl a parodisztikus jelleg hordozója, hogy nem a Sátán hull le
az égből mint villámlás, hanem a Jézust jelképező bárány s hal, és hogy a keresztény
hitben a megváltott emberi lelkek szimbólumaiként is szereplő madarak itt „százféle
szegett szárnyú”-ak s a döglődő rókákkal, nyulakkal egyetemben a rabság, a vergődés
kifejezői. Olyan forgószél tehetetlen szenvedői, amelyik az Ézsaiás könyve szerint
mennydörgés, földrengés és nagy zúgás kíséretében jelzi a Seregek Urának látogatását,
illetve inti az Úr által megdorgálandó nemzeteket, hogy mint polyvát fogja kergetni
őket a szél a hegyek közt, és mint ördögszekeret a szélvihar. Ugyancsak Ézsaiás láttat
Babilon romjainál tanyázó pusztai vadakat; baglyokkal megtelt házakat, struccokat,
hallatja a kastélyokban üvöltöző hiénák és a paloták sakáljainak hangját.
Az iskolamester irányította reveki legények is egy „rontott helyen” – bár az elbeszélő csak a templomromot és a rődelyi romos malmot nevezi így –, Bajnaköves
vára alatt érzékelik, az égből hulló állatok képi látomása után most hallomás formájában, a hang okozta érzékcsalódás részeseiként, hogy vezetőjük „kísértethangjára egyszer csak felelgetni kezdtek a nagyhegyi vadak, hiúzok, farkasok, vérmedvék, párducok – Isten s az erdő lehetne megmondhatója, miféle valóságosak”. Fortuna meg azért
kezdett előbb „iszonyú bömbölésbe”, mert a fiúk elejtett szavai nyomán megvilágosodott előtte, hogy a papot Tentás okos furfangjának köszönhetően engedték el Bagosról. „Megérdemlitek a sorsotokat. És én is a magamét” – fakad ki, mint egy dühödt jövendölő, akinek a rájuk váró megpróbáltatásokról ekkor még csak sejtelmei lehetnek,
miközben oktalan indulata összefüggést sejtet útra indulásuk és a plébános kiszabadítása okai között. Hasonlóan homályos okú egy korábbi kitörése: amikor a fiúk arról
próbáltak elmélkedni, hogy Illés mester tanítványaiból idővel mekkora sereg kerekedhetne a török ellen, hirtelen bömbölni kezdett, mint egy vadbarom. „Feje fölszegve, és
ömlik, árad torkából a szörnyű hang. Majd azon kaptuk magunk, hogy mi is ordítunk.
Egyszerre együtt valamennyien. De mi égre meredt torokkal farkashangon.” Mintha
vadállatokká változtak volna maguk is, hasonlítván iskolamesterükre és a deákra, akiket nemegyszer nevezett „csikaszfélék”-nek Baga Rozál, majd a névtelenséget vállaló elbeszélő hivatkozott a „véncsikasz élettudásá”-ra. „Akkor már féltünk saját magunktól
is” – magyarázta, nem taglalván, számkivetett, száműzött voltuk keltett-e bennük riadalmat, vagy a halál előszele csapta meg őket, s mint a magyar néphit szerint a kutyák,
a farkasok, ezért, ezt megérezve vonítottak az égre. A farkas mindenesetre éppúgy

94

tiszatáj

a sötét erők megtestesítője, mint a címbeli holló, amely a kereszténységben az elbukottak, a bűnösök és a bűnök jelképe, a pusztulás madara.
Különös módon kapcsolódik az elmúláshoz, az apokaliptikus véghez az a madár,
amelyik a reveki legények kóborlásra indító titkos jelszavában – darukenyér – tűnik
fel. Az útrakelők akár jelképükül is választhatnák a vándorútjairól nevezetes állatot,
a vándorok védelmezőjének és az istenek hírnökének tudott Hermész szent szárnyasát.
A hagyomány szerint Hermész és a darvak beavatottjai a betűk szent titkainak is:
a hírnök a darvak ék alakzatú kötelékének mintájára alkotta az ugyanilyen formájú betűket. E mitológiai isten Kerényi Károly által kiemelt legfőbb jellemzője, a „lélekvezető” pedig éppúgy összefüggésbe hozható Fortuna Illés szerepével, ahogy egyéb tulajdonságai is. „...mindenekelőtt elszökőben van, önmagától is – írja a Mi a mitológia?
Hermészről, az iskolamesterre is illően. – Körülötte minden kísérteties-valószerűtlenné válik, önmagát is szinte kísértetszerzőnek érzi. Csaknem feloldódik az úton levésben, de soha egy emberi közösségben, amely megkötné”. Lélekvezetői szerepét az
apokaliptikus felfogáshoz köti, hogy az alvilág királyának, Hádésznak a hírnöke, élet
és halál birodalma között közlekedvén, az emberi és az isteni szféra között közvetítvén. A jelszó egésze, a darukenyér viszont a hozzá tartozó keszeg formájú hal rajzával
együtt a kannibalizmus képvilágát idézi: ahogy a gyík a legyet, úgy pusztítja, fogyasztja el a daru a keszeget táplálékul.
A szó hatékonysága nem a jelentéséből, hanem a kimondásából, illetve a leírásából,
pontosabban a fába véséséből fakad – valódi talizmánszó tehát, amely egy titokzatos
szándék és szertartás részeként, bűvös erejű ráolvasásként is hat. Mert a legények vezérének, Kevey bíró fiának nemcsak a hajdúk elhurcolta Fortuna üzente ezt, hanem
őelőtte egy cigányné is kántálta neki: „Tölgyerdőben virágos fa, nem csere, abban lészen sorsotok írott jegye. Darvak keszegkenyere.” A jelszó, csupa nagybetűvel, később
is lényeges szerepet játszik. Amikor a csata előtt azt a feladatot kapja tíz reveki legény,
hogy a dereki révnél számlálják meg a támogatásukra érkezett királyi sereget s a német
hadat, Kevey Gáspár nyerge kanalába a DARUKENYÉR van vésve, kilenc társáéba
pedig a szó kezdő betűje, a D. Egy titokban elolvasott levél fedi fel: e jelek a személyük
azonosítására szolgálnak, annak bizonyítására, hogy „nem mások, mint akiknek majd
mondják magukat”. Az írásjel itt ugyanazt a szerepet tölti be, mint Fortuna és Tentás
– apa és fia – esetében a sebhelyük. Az előbbié, a lapockája fölött, amit akkor szerzett,
amikor Agócsról menekülnie kellett. Az utóbbié, a füle karimáján, a szerelmes Hódy
Ágó foga nyomait őrzi, még ha a fiú, maga sem tudja, miért, annak idején lódított is
a többieknek, hogy Bervecz korbácsa szaggatta meg. Ez a „rongyolt fül” árulja el végül,
amikor a Dobor vára alatt, Gyanak mezején vívott ütközet után sem akarja felfedni kilétét. A harapásnyom, akárcsak Odüsszeusz sebhelye, az azonosítására jó.
A titok kiderítésében segít még Páva feltűnése is, a lóé, amelynek azóta gazdája,
hogy a Világkrónikáért ráadásul kapta Bagoson. A sötét pej lámpás homlokú, ez
a megkülönböztető jegye. A pedigréje, s e kifejezés, meglepő módon, ismét odakapcsolható a talizmánszóban szereplő daruhoz. A pie de grue ugyanis eredetileg darulábat jelentett, és a nemzetségek, családok leszármazási rendjének, táblájának vonalait jelölte.
Azonosságbizonyító, önazonosság- tanúsító volt tehát. Ám ez az öntanúsítás – az elbeszélő kedvelt fordulatával élve – nem járja meg az eszét sem a betűvel jelölt legényeknek, sem a sebhelyes deáknak. Egyrészt, mert a megjelölésük csellel, titokban,
erőszakkal történik, másrészt, mert nem szünteti meg az idegenségüket, nem állítja
helyre az eredeti azonosságukat. Tentás csúf- vagy becenevének Göncölre változtatása

2003. február

95

sem, hiszen apja után a beszélő nevű Fortunának kellene lennie – a fiúknak pedig épp
a rendes, teljes nevét helyettesíti a D betű, miután nemcsak hogy képtelenek eloszlatni
Bajna Imre, Bajnaköves várnagya gyanakvását, kik is ők, mifélék lehetnek, hanem eljutnak oda, amikor „már magunk sem tudtuk, valójában kik és mik vagyunk”, azt meg
„végképp nem tudtuk, a világnak mely táján vagyunk”. Teljes idegenség tehát és teljes
ismeretlenség.
Az állatok bestiáriumba foglalható tulajdonságain, allegorikus sajátosságain túl, és
túl a világ, a látható természet valamint az ember különböző titkait felfedő kapcsolataikon – a harmóniaként felfogható azonosság elvesztését nyomatékosították a regény
kitüntetett terei, helyszínei. A már említett, az elbeszélő jellemezte „rontott helyek”
éppúgy, mint a morotva menti tanya, a legények búvóhelye. Az utóbbi, akárcsak a varázsmesékben szereplő erdei kunyhók a társadalomból való kivonulás terepeként, az
idill övezeteként tűnik fel, ám jelzi azt a határt is, amelyen át egy másik, egy idegen, ismeretlen világba lehet lépni. Az előbbiek közül a hajdúk dúlta reveki gyümölcsöskert
ugyanazt jelképezi, mint később a romos templom, korábban pedig az a „satnya, kiszáradó” agócsi mandulás, ahol a deák anyját, Krisztinát holtan találták. A termékenység
jeleként ismert mandula helyett itt szemét lepi el a kertet; az ételmaradékot hordták ki
ide, „legyek legelték a lerágott csontokat”. Mindhárom tér a kozmosz kicsinyített
mása, világmodell volna – az Édenkert, az Ígéret földjének a szimbóluma, az élet és halál harmonikus egységének, vagyis az eredeti azonosságnak és a végső azonosságnak
a kifejezője. Romos, rontott állapotukban azonban az elpusztított város, Babilon sorsát
idézik, az égig érő torony építése vakmerő gőgjének megbüntetését.
Hasonló szerep jut Bajnaköves sziklameredélyes hegyének s várának. A harc előtt
„gyötrelmes heteket” töltenek itt, miután lassan ráébredtek, hogy Fortuna beszerezte
őket katonának. Gyötretésük nemcsak a „vitézi készülődésük”, a kiképzés megannyi
kínja. Nemcsak a becsapottság, hogy apáik portájáról elcsavarogtak, ne ismerjék meg
a dolgok nehezét, és lett szolga belőlük. Gyötrelmük maga a hely is, ahol laknak, a „vár
gyomra”, a pinceszállás: „a föld alatt az egész egy kőlabirint”, tér vissza a már a romtemplomnál is felbukkanó ősi, egyetemes, archetipikus szimbólum. A bezártság, a veszély érzetét éppúgy sugallva, ahogy a lélek túlvilági útjának, az alvilágba való leszállásnak a képzetét is. Bűzös, nehéz szagú lakhelyük mellett alagútszerű járat, a kőodúban
falhoz láncolt török rabokkal, közöttük egy megerőszakolt gyereklánnyal s halálba
kergetett szerelmével. Bajnaköves – magyaráz az elbeszélő –, bár sasfészeknek mondatik, ám inkább szarfészek az. A hegy, ami az isteni felé való törekvés, az állandóság és
a megközelíthetetlenség szimbóluma, itt nem szent helyként, hanem a rabság, a kín, az
erőszak váraként jelenik meg – az apokaliptikus világ Frye elemezte démonikus paródiájának megfelelően. A vár sem az erő, az oltalom tere, nem a békült lélek, a harmónia otthona. Csak nyomatékosítja ezt annak a kőfejtőnek a képe, amely mint „megvarasodott sebhely éktelenkedett” a hegy oldalában, s ahol bilincsbe vert rabok dolgoztak. De a várbeli templom sem arra szolgál, hogy közvetítsen a transzcendens és az
evilági szféra között, vagy hogy a hitben való elmélyülés, a kegyelmi pillanat szent tere
legyen: botos kíséri a szakadt nadrágú reveki legényeket ide, akik csak a misét ülik végig, s „mielőtt a reformáltak begyűltek volna”, eloldalogtak.
Mindezek alapján a vár éppúgy rontott helynek számít, ahogy a rődelyi „rozzant
malom” is, amelynek szekérszínében korábbi útjuk során éjszakáznak. Ez sem a bőség
szimbóluma; mint a Jelenések könyvében a malomkő süllyedéséhez, inkább a pusztulás képzete kapcsolódik hozzá, azé a pusztulásé és halálé, amit Arany János balladája is

96

tiszatáj

felidéz. A rődelyi malom mindenekelőtt mégis Vörösmarty pokolban zokogó malmára emlékeztet, hiszen a társait is képviselő elbeszélő „fekete rontottság”-nak nevezi,
miután kétségbeesetten, felcsigázott képzeletükkel a fele üszök, fele korhadék, kereke
törött, köve nincs őrlőhelyet zakatolni hallották. Amit Fortuna ezután szól „bibliásan” hozzájuk, az az adott körülményeik között, az oly sok intő, figyelmeztető jel
– a gyíkos kert, a romos templom, a rozzant malom – után parodisztikusan hat, talán
ezért is sokallták valahogy: „A kenyér a gondtűrő emberé, aki vet, arat, akinek malma
van, tűzhelye, hitvese. Akinek temploma, hite, rendje van”. Mintha azzal azonosítaná
őket, amitől megfosztattak vagy aminek sohasem voltak és nem is lesznek a birtokában.
Mintha a szenvedésre készítené fel őket, ahogy otthon is egyetlenegyszer, de erre
nagyon emlékeznek: a rab Terebit helyettesítve olyan részeket olvasott fel Krisztus
szenvedéseiről, amiket szerinte „papok, prédikátorok nem szoktak”. Aminek a bibliás
szavak hangot adnak, az válik hallucinációkká és víziókká a hadra fogott legények képzeletében: a gond, ami nem csökken, a szenvedés, ami nem szűnik. A koporsó, ami
nem apad – kapcsolódik ide, az egységes metaforika jegyében a deák hátborzongató érzékelése. Még egy reveki komisz télen tapasztalta, amikor tűzrevalónak a padlást megtöltő koporsókat kezdte felvágni – „hadd apadjanak” –, hogy azok „valahogy nem
apadtak annyival, mint amennyit fölaprított belőlük, igaz, nem számolta, hányat hozott le, de mintha ugyanúgy sorakoznának ott, mint azelőtt”. „Lehet, csendben előremásznak. Tán még tolakodnak is, hogy sorra kerüljenek?” – hangzik az elbeszélő közvetítette töprengése, mielőtt a padlást végigkúszva meg nem győződik róla, hogy a koporsók „mind megvoltak, de lehet, több volt belőlük, mint valaha”. Mindez pedig
„két-három hét”-tel azután rémlik így, hogy „két nap, három éjszaka” egyvégtében szakadt a hó – a mágikus számokkal, az Ószövetségben a kiválasztottság jeleként, de az isteni büntetés napjaiként is megjelenő, az Újszövetségben pedig Jézus kálváriájához
kapcsolható hárommal a regény ugyanarra emlékeztet, amire a nem apadó koporsókkal: a halálra. És amire a bárkányi faládában elbújó deák is, aki a karthauzi szerzetesek
módjára ágyként használta a koporsót, testi közelségbe kerülve az elmúlásra figyelmeztető tárggyal, de örvendve is minden napnyi haladéknak. A napok azonban, akár
Reveken, akár gyanútlanul hadra kelve, mindannyiuknak csak a koponyákból rakott
piramis képét hozzák közelebb, elkerülhetetlenül. Mintha annyi baljós, intő jel után
rajtuk is beteljesülne a jóslat. És ennek megvan az az egzisztenciális vetülete – Frye ír
erről –, hogy az apokaliptikus szemlélet szellemében kikerülhetetlen végzetszerűséget,
mindenható akaratot feltételeztet.
IV.
S valóban, az epikai elemek közül mind a mesteri szerzésű, krimibe illően izgalmas
és rejtélyes történetek legvalószerűbb jeleneteiben, a szereplők párbeszédeiben, mind
pedig az elmélkedésekben, az eseményeket kísérő elbeszélői töprengésekben visszatérő
elem és tétel az élet titok volta. „Ki tanít meg a véletlent az okkalvalótól különválasztani?” – kérdezi az első könyv névtelen narrátora. „Míg élünk, a titok pányváján fogunk keringeni?” – kérdezi társai nevében a második könyv elbeszélője, a tanúságtevő
és tanúságbizonyító szerepű megnevezetlen, érthetetlen rejtélynek tudva, hogy a velük
„rendelkezni törekedő szándéknak Fortuna úr lenne a gazdája” s hogy nagyon is megfontoltan hagyta őket – „reánk vigyázón, láthatatlanul” – Bajna Imre várnagy gondjaiban. Vagyis itt az Agancsbozótból már ismerős Velünk Rendelkező Szándéknak nincs

2003. február

97

társadalmi háttere, nem állami, hatalmi akarat nyilvánul meg általa, s ahogy meg is fogalmazódik, épp az az élettitok kötődik hozzá, hogy kideríthetetlen, miképp s miért
alakul át „nekünk szánt gondviselés”-sé. Szerencse dolga lenne, ahogy a beszélő név,
a görög-római mitológia Fortunájának, a szerencse és a véletlen szeszélyes istennőjének
neve sugallja? Az iskolamester mint „huncut mágus” irányította mindannyiukat,
ugyanúgy, mint korábban Botács János az iskolamesteréket, amikor kitervelte s végre
akarta hajtatni velük az almáslonki pap, a később az erdélyi fejedelem prédikátorává
választott Orbai Miklós meggyilkolását. „Fátum, sors, végzet, ezektől félsz, ugye, te,
pap. Nem tudsz mit kezdeni velük. Nem tudod kiterjeszteni föléjük azt, amit ezeregyig fújtok: Isten akaratát. Mert a fátum, az olyan. Hogy nem ül le kapcatekerni egy
száraz tehénszarra az útszéli kereszt alá...” – vágja Fortuna épp ennek az Orbainak a fejéhez, aki másik két társával, az országbíró papjával, Péri Sámuellel és Pásztor Péterrel,
a reformáltak püspökével együtt érkezik Revekre Terebi tiszteletes kiszabadítása dolgában tárgyalni. Vagy diskurálni inkább – az elbeszélő nem rejti véka alá a véleményét
a különbség érzékeltetésekor.
Egyszer olyan helyzetben láttatja őket, amikor a cseresznyevirágos kertben, ahol
most nem tűnik fel a gyík, annyira elmerültek a „hitbéliekben, alig is akarták érteni,
mi végre háborgatja őket” a deák. Máskor a püspök mélyed el oly igen Terebi készülő
könyvének olvasásában, „mint aki idejövetele egyéb céljáról végleg megfeledkezett”.
Harmadszor Orbai rója úgy a szobákat, hogy „csendes hangon egymagában” vitatkozik. E karikírozó viselkedésrajz a hit dolgairól való elmélkedést szembehelyezi a hit
nevében történő cselekvéssel – mintegy annak belátására készítve elő, ami majd Fortuna s Tentás között kerül szóba: az Isten akaratáról, rendeléséről úgy el lehet „vitatkozgatni ötszáz esztendőt, mint egy délutánt”. Az alakival egyező elbeszélői vélemény
először is enyhe gúnnyal illeti azt a „papi tudomány”-t, amely mindenekelőtt a kérdések és a kételyek elhárítására szolgál, s mindenre tud kádenciát, az ember minden
bajára, szenvedésére. Hasonló távolságtartással szemléli azonban a szorongásra, a hiányérzetre való hivatkozást, azt az egzisztencialista létszemléletet is, amely az ember nyomorúságos állapotára alapoz. Az elvont okoskodások, nehézkes magyarázgatások helyébe valószerű eseteket, szemléletes példákat hoz, a vallást, a hitet a mindennapi élethez, az evilági boldoguláshoz kötve. A hasznosság vagy gyakorlatiasság jegyében aztán
hiábavaló szószaporításnak tart minden olyan beszédet, amely a többször felmerülő
„Akarja-é Isten a bűnt?” alapproblémájára a választ további kérdések feltevésével keresi. Ilyenekkel: a gonosz, az ördög, a sátán teremtett lény-e, s ha igen, mi célból teremtetett, s hatalma az ember fölött az isteni szándékkal megegyezően van-e? Isten
rendelése szerint lett volna-e, hogy Júdás csókjával Jézust elárulja? Mi lenne, ha Isten
minden fohászkodást teljesítene, azaz ő szolgálná a halandót, „akarata alárendelődne
a teremtmény akaratának”.
Akármi is indítsa el a Fortuna kezdte „elmélkedve-évődéseket”, két fogalomhoz
biztosan eljutnak: a bűn az egyik és a szabad akarat a másik. Az utóbbihoz irodalom is
ajánltatik a deáknak, két mester: a paviai Valla és egy bizonyos Desiderius könyve,
a De libero arbitraria. Másutt „literátusi fordulattal” próbálkozik, s áttételesen megidézi
Belzacar babiloni király lakomája titkos feliratát, illetve a láthatatlan kezet, amely
„sorsot ír, hogy ki hogyan végezze”. Az isteni előretudás, az eleve elrendelés hitelméleti kérdésként vetődik fel, a papokkal, illetve a deákkal folytatott eszmecserékből hiányoznak az eleven példák, hétköznapias megfontolások. Csak a beszéd módja, a közvetlen hang kelti azt a benyomást, hogy itt a protestáns predesztináció profán értelme-

98

tiszatáj

zése zajlik. A másik esetben viszont mintha a bűn pragmatikáját taglalnák. Csípős iróniával itt is, ami mindenekelőtt abból fakad, hogy azt igyekeznek értelmezni, ami
értelmezhetetlen, aminek az alap oka a teológiában hittitok. Az isteni jónak alárendelt
sátáni rossz teleologikusan értelmezhetetlen voltán alapul az a kíméletlen következtetés is, ami a nyomorúság léleknemesítő szerepéről szóló dogmák életidegen és embertelen jellegét úgy bizonyítja, hogy ha a gyötrelem üdvös, akkor nemcsak fölösleges, de
vétkes dolog is Terebi kiszabadításán fáradozni. Hasonló célszerűségi és hasznossági
meggondolások mondatják az iskolamesterrel, hogy „a bűn azzal, hogy oszlik, vagy
hogy osztozkodunk rajta, nem apad; ha darabokra törjük, csak több lesz, gyarapodik”.
Szembetűnő, hogy az efféle paradoxonokra alapozott bölcsességek, gyakorlati tanácsok, a Tízparancsolatot apró részletekre bontó útmutatások mennyire érintetlenül
hagyják az Isten hetedik és tizedik törvényét, mennyire nem terjednek ki a nemiség,
a nemi erkölcs területére. Pedig a regény nőszemélyei, Terebi Lukács parókiájának lakói
az unokája korú ifjú feleségtől, Hódy Ágótól kezdve a leányán, a serdülőként „hátul
deszka, elöl léc” kese-Katán át a házvezetőnő mindenesig, a „melle hintázik, fara reng”
Baga Rozálig egytől egyig nemcsak hívei, de gyakorlói is a szabad szerelemnek. Ha
a szeretkezés vágya szinte önkívületig lázas állapotba kergeti őket, akkor „vaktában”,
ahol rájuk tör a „kéntelenség”, ölelik szeretőjüket. Mindegy, a könyvesház szolgál-e az
alkalmi együttlét színhelyéül vagy az éléstár, lóbabbal tele tarisznyákkal, esetleg a hálókamra – mint a deáknak az egykor őt szoptató dajkával, Rozállal. Vagy mint Ágóval, amikor lehet az „édes-nyers öröm” adásának és szerzésének terepe a kábító virágú
kenderföld, vagy a konyha kőpádimentuma, ahová csecsemője megszoptatása után úgy
hanyatlik le a papné, hogy ott érzi maguk körül szállongani a mező gazvirág illatát, de
lehet a harangház poros deszkapadlata, ahol ugyanaz „a viharváró szomjas illat, amit
a búzamezőben lehel nagyidő jöttén a riadt gyomvirág” bódítja el őket, végül az istálló
szénával leborított földje is.
E képzetkörhöz tartozik, hogy Rozál „lökött mákvirág”-nak csúfolja Ágót, a deákot pedig a „kármánkörte mellű” kese-Kata „lenvirág szeme” bűvöli, végül, hogy
a tiszteletesék emlékeiben az illatozó mandulás kert él igen elevenen, a deák pedig azon
mereng, hogy az édesanyja mennyi margarétát, vadszegfűt, szarkalábat szedhetett csokorba – vagyis a virágok mint a gáttalanul sodró szenvedélyek jelképei, a buja tenyészet, a véghetetlen életműködés szimbólumai jelennek meg. Női princípiumokként, az
életörömöt sugallva, az egységbe, az ősi állapotba való visszatérést hirdetve. Vadrózsától galagonyáig, kökénytől veresgyűrűig, mogyoróstól tölgyesig, és tovább lehetne sorolni azokat a virágokat, fákat, bokrokat, amelyek e regényvilág herbáriumában nem
egyszerűen csak díszletként pompáznak, hanem az érzékiség titkainak őrzőiként is.
A herbáriumtól elválaszthatatlan azonban a bestiárum: az állatok feltűnése nem annyira
a lét, mint inkább az együttlét mámorának mulandóságára, az öröm illékonyságára figyelmeztet.
A regényvilág egészének felépítését egyébként is jellemző retorikai hatáselem, az ismétlődés itt a bagolynak juttat olyan szerepet, amely a szeretkezés utáni ijedelem, rémület felvillantására hivatott. Előbb még, gyönyörszerzés közben kis madárkák visongó hangját idézte a kedvesé, hol cinkecikkantás, hol vércsefióka kísérte ölelésüket –
utóbb viszont a bagoly rebbenése is dideregtető, hát még amikor, ugyancsak az Ágóval
való szerelmeskedést követően, a „révezet” olyan vadmadarat, talán gyöngybagolyt láttat vele, amelyik számolatlanul tépi, falja, nyeli a tollatlan galambfiókákat. A kannibalizmus képei nem az egymás húsába beletépő emberpár héjanászos, nyers vágyának,
durva önzésének hirdetői. És nem is a kapcsolat végéről, kifulladásáról tanúskodnak.

2003. február

99

Arról az elragadtatásról inkább, amit az ek-sztázis, az önmagán kívüllét fogalma eredetileg jelöl, és ami a szerelmi kielégülés hozta „petit morte”, kis halál mintájára a megsemmisülés gondolatát idézi fel. A metafizikai magárahagyatottságét; az érzést, hogy
elvesztették önmagukat. E nem céltalan, mert a kölcsönös örömszerzés bizonyosságára
épülő viszony épp a papnéval fogalmaztatja meg, hogy „szeretni eleget” és meghalni,
„a kettő ugyanaz”. A maga borzongatóan torz mivoltában még erősebben sugallja ezt az
a jelenet, immár a harmadik partnerrel, a papleányból lett papnéval, a Terebit helyettesítő cseketi prédikátor, Balsaréti feleségével, kese-Katával, amikor a padláson egy szénával bélelt koporsóban szeretkezik. Az elbeszélő „nyöszörgő ladik”-nak nevezi az alkalmatosságot, egyszerre vonva a képzetek körébe mind a nemi aktust kísérő zajokat,
mind a „szomjas vadgalambszó”-t is hallató ifjú asszony „akaratlan örömáradás-hangjai”-t, mind pedig a holtak lelkét szállító Kharón ladikját, a más létformába való átlépés
eszközét.
Erről az átlépésről, a személyiség önmagán kívül létezéséről elmélkedik az elbeszélő is, nemegyszer az átképzeléses előadásmódot alkalmazva, és ez tér vissza
Tentás gondolataiban is. „Ölelve menekülni a másik felé magunk elől” – szól az alaki
érzéseket közvetítő történetmondói megjegyzés azzal a kese-Kata-szerelemmel összefüggésben, amelyik nem pusztán érzéki fűtöttségű, mint a másik kettő, hanem érzelmi
is, nem csupán a szexualitás, Jung szavaival az „ösztönök szószólója” nyilvánul meg
benne és általa, hanem egy „gyengéd dédelgetésvágy”-nak tudott mélyebb rokonszenv,
szorosabb lelki kapcsolat is. De hasonló észlelések ébresztője a „hívatlan jött kívánás”
beteljesülése, az érzelmektől elkülönült nemi öröm elérése is: Hódy Ágó érzékiségéhez
a férfielvet képviselő történetmondó ugyancsak a csónak jelképet köti: „Amíg asszonyöl ring, hánykolódik velünk, aléltan húzódik félre az elméből minden nyomorú világtudás. Ilyenkor nem kísérti a való. Aztán úgyis szétőrli, elnyeli”. A való, persze, a guruló koponyák nyomasztóan elűzhetetlen látomása is – ezt a kísértést, ezt az aléltságot,
alvásszerű állapotot váltja föl a kielégült érzékek ájultsága. Talán innen is, hogy „búsulós madár”-nak becézik, s innen ironikus-évődő viselkedése, a távolságtartás, ami e tekintetben ahhoz a Don Juanhoz teszi hasonlatossá, aki Ortega szerint „beleburkolódzik szomorúsága ködébe”.
Máskülönben azonban az apródnak egyáltalán nem a csábítás a vonzereje, az asszonyokkal való minden kötelezettség nélküli kapcsolata távol áll attól, hogy a hódító
és a meghódítottak viszonyával jellemezhető lenne. Nem ő uralkodik fölöttük, hanem
az élvezetvágyuk – a vágy az, ami szabad akaratukat letöri, ami rendelkezik velük.
A szenvedély azonban nem forgatja fel az egész életüket. Oly annyira nem, hogy keseKata szinte már szenvtelen számítással választja a fiú helyett a cseketi papot, holott ragaszkodásának eleven példáját adja: gyermeket szül neki. Gyermeket, hogy mint a fiút
Terebi, felnevelje azt Balsaréti. Egyikük sem mondhatná el, amit Szent Ágoston: „Amor
meus, pondus meum: illo feror, quocumque feror”, azaz szeretettel terhes a lelkem,
s amerre ez visz, arra kell mennem – érzéki-testi vonzódásuk, viszonzott szerelmük
nem elég erős ahhoz, hogy belőlük közös terv, elszánás, cselekvő állásfoglalás fakadjon.
Ha csak annyi nem, amennyit az apródnak Rozállal és Ágóval kapcsolatos tépelődései
mutatnak: „...Szövetkeztetek, hogy elaltassátok bennem öletekkel kese-Katát? Vajon
szándékkal teszitek? Kiirtani a harmadikat. Őt nem fenyegetitek. Ha nem volnátok,
rég világgá futottam volna”.
A rá-rátörő képzelgésekkel és a nyomorú valóval szemben az ölelés öröme szolgál
védelemül – ez a felfogás pedig ahhoz a freudi pszichológiai emberképhez áll közel,
amely szerint az embert az örömelv vezérli, és ha a kielégülni vágyó ént nem gátolná

100

tiszatáj

meg, nem igázná le a felettes én, akkor érvényesíthető lenne az az ősi, természetes megkülönböztetés, hogy ami élvezetes, az jó, ami viszont fájdalmas, az rossz. A regény
egyik epizódja szemléletes példája lehet ennek: Baga Rozál, miután Pásztor püspök arról faggatta, hogy Reveken mikor égettek utoljára paráznát, napokig háborog, mondván: „aki még azt a kicsi jót is megvonná tőlünk, száradjon le az ilyennek a hervadt”,
és szabadszájúan néven nevezi, mije. Ugyanekkor Ágó „hatalmasat nyalintott” a „fő-fő
hitbéli doktor” fülén – semmi bűntudat tehát, gondolata se annak, hogy megszegték az
Úr hetedik parancsolatát, vagy hogy mások bűnét elősegítették vagy elnézték volna,
netán bűnre ingereltek. De a deákot sem gyötri a lelkiismeret a tizedik parancsolat miatt sem, pedig a felebarátjai feleségét ugyancsak megkívánta s meg a szolgálóasszonyát
is. Feddés, szemrehányás talán csak egyszer hangzik el: a gyermektelen, pontosabban,
a gyermekét vesztett Rozál a deákot és az iskolamestert, fiút és apát azért kárhoztatja,
mert „rámásznak” a „holdkóros” papnéra, bezzeg „nem tudtatok belémpeckelni” egy
gyereket.
Nem a jó erkölcs, nem a család szentsége, nem a társadalom, a közösség elfogadott
normarendszere – nem ezek sérelmét sorolja tehát. Mintha a szabadságra, sőt szabadosságra vágyó nemi ösztön nem ütközne bele semmiféle morális gátba, korlátba. Ez is
ószövetségi állapotokra, leszármazásmintákra utalhat. A nemzedékek egymásra következésére irányítva a figyelmet. A rendre, s ezáltal a reveki világ rendhagyó vagy rendtagadó voltára, aminek még számtalan jele, megnyilvánulási formája van. Közülük az
elbeszélő jelen időben a leglényegesebb, hogy ismétli magát az elbeszélt múlt családtörténete: ahogy Tentás bizonytalan lehetett származását illetően, ugyanúgy nyomába
eredhet majd, ha felnő, mind Hódy Ágó, mind pedig kese-Kata gyermeke a maga fogantatása titkainak. Az asszonyok, közülük is főként Rozál elejtett megjegyzései azonban azt gyaníttatják, hogy a reveki paplakban már régóta hiányzik a család integritása.
És nemcsak a szolgálóasszony vagy Fortuna miatt.
A húsz hosszú hónapig raboskodó Terebi Lukáccsal kapcsolatban hangzik el, hogy
nem kell vele tudatni, mi történt közben: sem kisfia, Andráska halálát, de azt sem,
hogy a felesége szülni fog. A babáról „úgyis azt fogja hinni, hogy az. Megmondom
majd a cseketi fiúnak, hogy Ambrusnak keresztelje. András, Ambrus, dehogyis tudja
ő, melyik másik. Annyi volt itt az évek során... Hogy az karonülő volt, amikor őt elvitték, ez meg csak pólyás, amikor hazajön. Dehogyis számít az neki”. Ha ehhez
hozzá veszünk két, szóról szóra egyező alaki véleményt, egyrészt, amit Rozál mond,
hogy Ambrus „világra olyan”, mint Andráska volt, másrészt, amit Tentás fedez fel,
hogy „világra olyan, mint mi vagyunk”, vagyis ő és Fortuna – akkor látszik igazán hiábavalónak a valódi leszármazás kutatása. Teljes a bizonytalanság: felcserélhetőeknek
mutatkoznak az apák is, nemcsak a gyermekek.
Az eldönthetetlen azonosság azonban más jelenetekben is eseményalakító tényező.
Így Bajnaköves várának botosai, Mike és Mákó esetében, akik nevükben is ikerszót
idéznek, s akikről a legények sokáig nem tudják, „melyik másik”. Fortuna önazonossága is több ízben felmerül. Fel az elbeszélt régmúltban, az almáslonki gyilkosság kitervelése idején, hogy hiába tiltakozott, mondván, Illés a neve, következetesen (Veres)
Kristófnak szólították. És fel az elbeszélt jelenben, amikor Bajna Imre áltatásnak hiszi,
hogy a fiúkat az iskolamester a reveki tanodában okította volna: „Hacsak nincs kettő
belőle. Vagy három. Vagy ki tudja, hány...” – tréfálkozik, amire a tanítványok válasza:
„Aztán hogy őbelőle hány van, azt mi nem tudhatjuk”. A Hollóidő tehát a személyiségek felcserélhetőségét tematikus elemmé emeli. Amiként a dolgok, helyzetek ismétlődését is, amire az önazonossággal összefüggésben csak két példa: Hódy Ágó sokáig

2003. február

101

néma bolondnak látszik, a környezete azt hiszi, hogy „nem jó kerékre jár az esze”, míg
el nem árulja a titkát: csak akkor tud szólni, ha szeret – rokona ebben az a Némának
szólított bagosi rab, aki a betörhetetlen Pávát vezeti elő, elárulva, hogy ő csak a törökök között hallgat, és hogy szépen, magyar szóval a ló is megszelídíthető. Mindez
a Todorov elemezte gótikus rémregények ismert elemét is felidézi: a hibbantságra való
utalás pozitív jelentést kap, mert a civilizációtól való érintetlenséget, meg nem fertőzöttséget jelöli. Az ősállapotokat, ismét.
A személyiség felcserélhetősége és a helyzetek ismétlődése mint a kétértelműség és
a megtévesztés epikai eszközei is a kezdetekhez való visszatérés gondolatát hordozzák
tehát. És valóban: Imrével és Ambrussal, Kese-Kata és Hódy Ágó újszülöttével, Tentás
két feltételezett gyermekével megjelenik a második generáció, mintegy újraindul az
idő. E ciklikus időszemléletnek megfelelően minden kezdődhetne elölről az apród számára, a Reveken eltelt évekre való emlékezés regénynyitó mondata talán így is olvasható. Olyan felismerésként, amit meg is előz és el is halványít azonban egy másik, az
apja közvetítette tapasztalat, helyre és időre egyaránt vonatkoztathatóan: „Nincs viszsza, hisz jól tudod. Mert az már akkor se vissza, ha ugyanoda jutsz”. A kör bezárult.
Csak az emlékezet nyithatja ki. És a képzelet, a létezés és az emberi élet titkain tűnődő. A Hollóidő megfejthetetlen titka marad, ahogy a régmúlt idők, a „török világ
Magyarországon” történelmi, társadalmi valóságának és a látomások, álmok, jóslatok,
csodák, természetfeletti képességek elképzelt világának az összjátékát megteremti. Szilágyi István regénye most és mindörökké (jelöletlen, ám nem titkos vendégszöveggel):
a képzelet kivirágzása kánoni kopárság ellen.

FÉNYCSAPDA (2002)

KRITIKA

Az oszlop és az angyal
SÁNDOR IVÁN: DRÁGA LIV
Nem feltétlenül a modern regény sajátossága – hiszen a regényműfaj történetének
hajnaláról is hozhatnánk példákat –, hogy az alkotás szövege kulcsszavakat, a tárgyi
valóságból a terminus technicusok közegébe elmozduló kifejezéseket, többértelműen
megnyíló motívumokat, önreflexiókat olvas vissza magamagára, ezzel is szilárdabban
kiépítve azt a tág, de kontúros beszédteret, amelyben a mű és a befogadó dialógusa terjeszkedhet. Sándor Iván hely- és időkezelésében erősen osztott, tördelt „szerelmi története”, a Drága Liv időnként így – az elemi használat, a műszó és a ráutalás szintjén –
villantja meg a jelenet, jelenetek szavakat. A főalak 1944. március 23-án öngyilkossá lett
apjának, a színházi rendező Zoltán Andornak a személyét, illetve épp az öngyilkosságát megidézve, az édesanya sokkal későbbi beszámolója után ekként: „Két jelenet nézője és résztvevője voltam így egyszerre. Az egyik a fürdőszobában játszódott. A másik anyám szobájában” (59.). A fürdőszobai ruhaszárító kampó kötelén függő holttest
látványa is azt diktálja majd az özvegy édesanyának, hogy második jelentékeny párkapcsolatát olyan férfi oldalán kezdeményezze, aki – mondjunk csupán annyit: a „lengyel-motívum” révén – bizonyos vonatkozásban az elveszített férj alteregója. Vele való
kapcsolatának egyes epizódjai a különös érzelmi háromszög – a kétszereplős háromszög –
évtizedeket felölelő-átívelő jeleneteivé válnak. A hajdani apának időnként tényleg szcénákra volt szüksége otthon, és a beleérző feleség ezeket meg is komponálta: „Az apámmal való jelenetek valóban jelenetek voltak. Az önfegyelemmel visszaszorított feszültségek is kisüvítettek olyankor, de anyám tulajdonképpen, mint aki egy indító
hangot talált, apám számára akart lehetőséget teremteni, hogy ő érvényt szerezzen énje
árnyékosabb felének, és zavartalanul kitombolhassa magát távol a színészeitől” (61.).
A fiú, Zoltán László vélhetően legfontosabb életeseménye, a Livvel való első testi összeforrás is hasonlóképp mintázódik az elbeszélői memóriában: „Nem tudtam szabadulni
attól, hogy mégiscsak egy jelenet résztvevője vagyok”
(112.). A jelenethez, a jelenetezéshez többször társul
– akár az asszonyi pszichologizálás iménti tanújelekor
is – a rendezés szava. Egy intenzív érzelmeket kiváltó temetésen, ahol az anya s a fia – és jelmeze: kalapja által
képviselten a rég halott apa – is jelen van, teatralizálódik (vagy filmszerűvé tesz) a csúcsmozzanat, amint
Gádor, a nagy színész Simi (a másik kitűnő színész és
rendező) sírgödréhez lép: „…Gádor lassan leemelte
a fejéről apám kalapját, összecsippentette a hüvelyk- és
a mutatóujját, hogy még lassúbb legyen a mozdulat,
a gödör fölé tartotta legalább tizenöt-húsz másodperKalligram Kiadó
Pozsony, 2002
334 oldal, 2400 Ft

2003. február

103

cig, aztán azzal a sötét tónusú suttogással, amivel a nézőtér legtávolabbi pontját is tévedhetetlen biztonsággal tudta becélozni, azt mondta, ez a tiéd…
Beszólva a gödörbe, mint valami rendezői instrukciót, éppen csak odavetve hozzátette, ezt azóta tulajdonképpen kizárólag neked lett volna szabad viselned.
Függöny le, taps! súgta valaki a hátsó sorokban”(209.).
Ugyanígy reinkarnálja az emlékezet ama első szeretkezést: „Liv nem nézte az arcomat, összehúzott szemekkel leste, mintha valami mögül figyelne. Közben lassan oldalt
fordította a fejét.
A falon egy földig érő tükör volt.
Láthattam, amint figyeli a tükörben az arcát, elszalaszthatatlannak érezve a pillanatot.
Kinek a rendezése volt az előadásunk?
Ő azt mondta egyszer, hogy az enyém.
Ugyan…
De… de… a tiéd…” (115.).
A négyszeri megszakítással – a három ponttal mint stíluseszközzel – az író azt is
érzékelteti finoman, hogy ez a kétségesen eldöntő mondás is erotikusan eksztatizált,
szerelmi – és talán előadott? – vallomás volt. Az ezzel is tovább stilizálódó szcenírozottság óhatatlanul viszi – nem a textus egyetlen kitüntetett pontjáról, hanem az apa –
anya (– lengyel esztéta) és a Liv – László ( – Gábor – feleségek – mások) eseménysávok
összejátszó szöveghelyeiről – a Jelenetek egy házasságból című, 1974-ben készült Ingmar
Bergman-film címszavaira az asszociatív figyelmet. A kultikussá lett (számos színpadon drámaként is életre keltett) műtől mára már részben függetlenedett a címe,
a szószerkezet egy nehezen körülhatárolható, ám közismert és jól tudatosítható, konfliktusos, elhúzódó élethelyzetet is megjelöl. Mind az anya és az apa relatíve rövid házasságára, mint Liv és László (a soha meg nem kötött házasságnál eltéphetetlenebb) kötelékére érvényesen.
Aligha kétséges, hogy Sándor Iván tudatában volt ennek az áthallásnak, már csak
azért is, mert a Jelenetek… egyik főszereplője Liv Ullmann. Teljes kiaknázás, aprólékos
kidolgozás helyett azonban hagyta szinte önmagáért beszélni a párhuzamot. Regénye
vendégül hívta Bergmant, de nem egy nagyszabású vacsora asztalához, inkább az ezúttal csapongóbb epikum állófogadására (nos igen: a svédasztalához). Más nép, más kultúra, más korosztály képviselőjeként így nyert invitálást a szövegbe az osztrák Christoph Ransmayr, egyik regények részlete és egy újabb önállósuló szó, a tekintet szó jóvoltából. A hasonló – sokszor játékos – szellemi társulások (az ezredfordulós „művészeti világbeszéd” lenyomataként) nem tesznek rosszat a könyvnek, noha Sándor Iván
most sokkal lazábban – talán az epikum szabadabb áramát élvezve – szerkeszt, mint
markánsan strukturált regényeinek lassan harminc éve kiteljesedő, A szefforiszi ösvényig tartó sorában. Ez a lazaság abban is tetten érhető, hogy a szerző a múlt és a jelen
inga- és hintajátékait időnként nagy szövegtömbökkel lassítja meg, nehezíti el. Kétségtelen, hogy a Livtől távol kerülő, viszont életéből soha ki nem zárható Gábornak a feljegyzései egy-egy szuverén korpuszt képeznek, mégis megfontolandó, mennyit nyerhetett volna a mindenestül izgékonyabb regény e szövegek valamilyen formájú el-és
megosztásával.
Szokatlan az író gondos tollától az is, hogy – csakis az első elvétés véletlenszerű
végigvitelére gyanakodhatunk – Zoltán Lászlónak két életrajzot ajándékoz. Nincs,
mert nem is lehet funkciója annak, hogy a történet meghatározó elbeszélője némely

104

tiszatáj

információk szerint 1936-ban, mások szerint 1938-ban született. „Ötvennégyben nem
vettek fel nappali tagozatra” (10.), olvassuk, s hogy 1956 októberében a hazatérő lelkes,
győztes és fáradt fiú húszéves (54. – ez a kísértő ötvennégy, az írás ördögének nagyobb
dicsőségére, a Liv név számértéke, ha római számként dekódoljuk…), tehát racionális
megfontolás szerint 1936-os születésű. Másutt viszont ez áll: „Anyám mondta, hogy
harmincnyolcban, amikor születtem, alig lehetett járni a hótól az utcákon” (238.),
és: „A bölcsészkarra nem vettek fel. Ötvenhat után nem volt indoklás, ha valakit nem
vettek fel” (47.). Ez a két elmozduló esztendő rengeteget számít: nem mindegy, hogy
apa elvesztése hat- vagy nyolcéves korban történik-e, s hogy az érettségi felnőttségküszöbe 1954-re, vagy 1956-ra, 1957-re esik-e. Az édesanya sírkövére vésetett
évszámok – 1916–1997 (309.) – közül is kételyeket ébreszt az első: „Szépnek láttam.
Negyvenegy éves volt akkor” (54.), 1956-ban!, és „Ötvenéves volt. A feszülő farmerben
karcsú kislányos” (100.), a dátum ekkor, nehezen kikezdhetően, 1965.
A Liv név metaforikus magja bizonyára a live (élő) szóval mutatkozó hasonlóságában rejlik. A Lívia személynévből elvont névalak a címszereplő magyar mivoltára és
külföldön telő életére is reflektál. A nála jóval fiatalabb Livvel Zoltán László ifjúsága
vége felé (harmincöt évvel ezelőtt; az előbb jelzett kissé ingatag kontextusokat mérlegelve is: 1965-ben) találkozik, s ettől kezdve ez a szerelem írja (időben előre, és az emlékezés idejében vissza) az életét. Zoltánnak Liv az élete, holott kapcsolatuk (egy évszázad bő harmada) folyamán igencsak kevés időt töltenek együtt. A Drága Liv fő tárgyaként, gondolati lényegeként is tételezhető – és az 1944-es, az 1956-os, az 1968-as, az
1989-es évszámokkal kitüntetett cselekményidőben szükségszerűnek nevezhető –,
hogy a 20. század létterébe zárt egyén (korántsem csak a történelmi tempus következtében) leszakad a saját – úgy-ahogy tervezhető – sorsáról, nem képes szinkronitásba kerülni önmaga legígéretesebbnek tetsző lehetőségeivel, az énjét esetleg kiteljesítő társakkal.
E lemaradás, sorslekésés – a saját élet helyett a nagyrészt viszonyuló élet – a férfi főhős nevében is kifejeződik. Zoltán László személynevét késleltetett és eldugott helyen
kell keresni (247.), egyébként neki a vezetékneve a Zoltán. Így viszont a (színházi)
szakma voltaképp az apjával, a híres rendezővel azonosítja, pontosabban mint a híres
(és kiélező szituációkat teremtő, az utókort megosztó) apa fiát kezeli. A keresztnévnek
tűnő családnevet a regény már a második mondatában, Liv – a már nem fiatal Liv –
üzenetrögzítőre mondott szavaiban kicsinyíti: „Merre vagy? A nőknél kódorogsz,
Zoltánka…?” (7.). A kicsinyítő megszólítás, megnevezés a hatvan feletti életkorban is
osztályrésze Zoltánnak.
A regény egész névkaptára érdekes, kellemes dongásban van. Akadnak, akik a világot jelentő deszkákon halhatatlanná vált valóságos nevüket viselik: Major (Tamás),
vagy a valóságos becenevüket: Simi (Apáthi Imre). Tényleges személynév segít identifikálni a novellatémái, kedvenc budapesti locusai, szófordulatai és humora révén is félreismerhetetlenné tett Mándy Iván írót; a művészvilágban honos Isti helyett a Pisti Paál
Istvánt, a rendezőt: „Figyeld, segíts neki, lesz belőle valaki, ha nem issza el az eszét”
(223.). Az ő figurája mint az életét 1998. február 16-án öngyilkossággal beszegő színházművész, társulatépítő rendező figurája az öngyilkos rendező-édesapának megfeleltetett alak is. Nem különösebben nehéz a pazar előadóestet tartó Mészáros László nevét
Mensáros Lászlónak olvasni, a mellette felbukkanó Sárikában Tolnay Klári vonásait
megsejteni, Gádorban – a Hamlet itt teátrumi egérfogóként alkalmazott anti-jele ellenére – Gábor Miklóst látni. A mű kissé szeszélyes alakítottsága folytán Mészáros és Sá-

2003. február

105

rika csupán zsánerfigurák, akik kikopnak a szüzséből, Gádor viszont – azért is, mert
neve (vezetéknév) mindössze egy betűvel tér el a Livhez kötődő Gáborétól (személynév) – egyre súlyosabban írja bele magát Zoltán életnaplójába.
Némi színháztörténeti jártassággal az is kideríthető, hogy Zoltán Andor modellje
nagyrészt a Madách Színházat 1941 és 1944 között igazgató, életének önkezével véget
vető Pünkösti Andor lehetett. Az ő árnya nem pusztán a feljegyzéseit lapozgató
– elemző és misztifikáló – fiára, hanem szinte valamennyi művészszereplőre rávetül.
A Zoltán Andor név valamiképp mindig előtte jár a Zoltán névnek, a derékba tört
apai élet mindig egészebbnek, indokoltabbnak és öntörvényűbbnek hat, mint a
színházi ranglétrán jóval alacsonyabban megragadó, végzetes döntéshelyzetbe sem
kerülő fiúé. (Az atyai fölény bizonysága az is, hogy a könyvről szóló első bírálatok
egyike Zoltán Andorként nevezte meg a főfigurát, azaz vélelmezte, hogy az egyszerre
magasztos és talányos szellemi és erkölcsi örökség mellett a teljes név is testálódik a
fiúra.)
Vajon mindösszesen hová tendál ez a regény, mely egy három és fél évtizeden át
tartó – különösebben egyik vagy másik oldalról sem idealizált, ám kivételessége értékén kezelt – távolság-szerelem leírása? A Drága Liv nagyjából éppen az, ami e szerelmen kívül, egyben e szerelem által nyílik meg (a hátsó borító szűkszavú két sora enynyit tudat az írói szándékból: „Ez egy szerelmi történet. De ha csak az lenne, akkor
nem írtam volna meg”). Livnek és Lászlónak kölcsönös törekvése, hogy szerelmesét
beavassa a saját családtörténetébe, a családtörténet által pedig abba a 20. századi metszetbe, amelyet leginkább a sajátjának tud. A két életút dialogizál egymással – többszörös rétegzettségben. Livék disszidálása vagy emigrálása és Lászlóék itthon maradása (de
benne a hangszeres művész édesanya sok külföldi utazása és lengyel lovagja), a családi
szövedéket a halálával felmetsző egyik s az életével felmetsző másik apa (vagy akár az
egymással összevethető két édesanya), a Lászlót átmenetileg boldogító és boldogtalanító – mesterien megrajzolt – feleségek és Liv nős Gáborja: mind-mind tükrösen elhelyezett és forgatott részei, részesei az alkotásnak.
Az ebből az anyagból létre hívott, sokhúrú és élvezetes olvasmány nem kendőzheti, hogy írója kedvét leli a kulcsregény műfajának kóstolgatásában, de csak érintőlegesen fogadja el ennek a regényalakzatnak a játékszabályait. A Drága Liv forgatható
önéletrajzi regényként is, ám ebben az esetben még óvatosabbnak kell lennünk a megítélésben. A szöveg hangsúlyaiból nem kétséges, hogy Sándor Iván hallatni kívánja a
hangját a II. világháborúhoz és a magyar 1944-hez kapcsolható kérdésekben (ezt már
több művében megtette), valamint 1989 – és főleg az 1989 utáni évek – gyakorta ijesztő
karneváljának dilemmáiban (munkásságában ez sem előzmény nélküli). A regény két
fókusza mégis 1956 és 1968: ide fut be, ide nyúlik vissza, innen értelmeződik az elő- és
utótörténet.
Az árnyalt kép érdekében a szerző megosztja autobiografikus tónusokra hajló önmagát: Zoltánon kívül Gábort, sőt Livet – és még egy mellékszereplőt – is az öntanúsítás, az énreprezentáció megtestesítőjének, megszólaltatójának tekint. Mivel ezek a személyek egymással – és főként Zoltán még számos más figurával – közeledő-távolodó,
erősödő-ellazuló kapcsolódásokban állnak, a regény sok nézőpontot érvényesíthet,
több beszélőt szóhoz juttathat, saját horizontját mozaikosan rakhatja ki és meglepő,
összetett módokon vonhatja fénybe. Ez a művelet is azzal a játékossággal megy végbe,
amely – a „színházi regény” arculat miatt is – oly jellemző Sándor Iván e munkájára.
A Sárika által megfricskázott színikritikus, aki Mészáros 1968-as előadóestjéről azon me-

106

tiszatáj

legében tudósít – „…nézzétek, már írja és egész zöld a feje” (29.) –, nyilván hasonlít egy
kicsit a hajdani író, esszéista, színházi újságíró Sándor Ivánra – bár annak a java, amit
Sándor Iván annak idején Mensáros László felejthetetlen pódiumműsoráról írt (s ami
Quo vadis, Thalia? című, 1986-os kötetében is felüthető), idézőjeles vagy jelzetlen formában az emlékező Zoltán múltidézésébe szivárog át. A volt műegyetemista Gábor
– „nem mérnöknek készültem. Magyar irodalomból én voltam a legjobb az osztályban.
Írtam néhány cikket az iskolai újságban. Írtam verseket is” (67.) – ugyancsak joggal tekinthető az 1954 és 1956 között a Jövő Mérnökét szerkesztő, utóbb magyar szakos
egyetemi tanulmányokat folytató író egyik alteregójának. 1956-os élménybeszámolója
ráolvasható Sándor Iván egyes, e tárgyú korábbi szövegeire. A tizenhárom arányos
– igaz, alkalmanként roppant hevesen pulzáló – fejezet, a fejezetcímek egyike-másika
– Ráírások, Egyik kép a másikon, Egymás tükrei, Most ez megtörtént, vagy nem?, Minden valami más – ki is követeli ezt az elsajátítási technikát. Az „Annyit mondtam csak, hogy
azért talán rám is tartoznak ezek a dolgok” (59.) mondata – az apa halálával szembesítő
információszerzés legitimálása – nem csupán a főszereplő Zoltán szájából hangzik indokoltan. Ebben a könyvben a „dolgok” úgy képzik meg magukat – sokszor esetlegességekből, partikuláris mozzanatokból, emlékfoszlányokból indítva –, hogy nagyjából
mind a kardinális évszámok köré rendeződjenek, olyan felhívó energiával, amelynek
folytán már mindenkire tartoznak. A róluk való töprengés és beszéd térben-időben
visszhangzó, „jósló” és „visszakereső” módon artikulálja magát. Ezért a jelenet, a rendezés, a tekintet és más irányszavak, meg a kottaírás eleganciájával futtatott, zenei jellegű
ismétlő szerkezetek mellett – vagyis egyszerre irányszóként és ismétlésként – az echo
(és Echo) is meghatározó grammatikai és stiláris, valóságos és metaforikus tényező.
„…két tekintet mit ismerhet fel egymásból szavak nélkül” (132.): ez a kérdés véteti le
a könyvtári polcról Nicolas Poussin albumba zárt Echóját, majd a (nyomdahibával Cavaraggiónak szedett) Caravaggio Nárcisz és Echóját is.
A „két tekintet” – mely a könyvborító festményrészlet-elvontságában lehet két kézfej is – sokféleképp keresheti egymást. Zoltán Andornak és a feleségének a tekintete;
„Lívia Asszony” és a Livet Gábor bombamerénylet okozta haláláról értesítő feleség és
„barátné”, Marie tekintete; Zoltán és Gábor, Zoltán és Gádor, Zoltán és Attila, Zoltán
és egy hivatásos spicli, Zoltán és az anyja, aztán megint Zoltán és az anyja – és abban
Zoltán és az apja – tekintete: e tényleges és virtuális összenézések mind Zoltán és
a neki rendelt, fölé rendelt, és végső soron hiába rendelt drága Liv hosszas egymást-nézésének részei. A kötetcím felkiáltójel nélkül is magas hőfokú – teljes megszólítás híján
a levélregény képzetét csak minimálisan engedő – jelzős szerkezete, a beteljesületlenül
beteljesült, az űzve elszalasztott, a valamikor Jerzy Marion Grotowski szakrális színházi próbáján megfogamzott szerelem a vázolt tágabb összefüggésrend ellenére is a regény legfontosabb katalizálója. Oly heveny – habár leszorított, rendre átfogalmazott –
érzés ez, amely akár egy úgynevezett durva szót is poétikussá és kicserélhetetlenné varázsolhat. Az ostoba férfimód féltékenykedő-kíváncsiskodó Zoltánnak minden nyerseség nélkül felelheti Liv az ágyban: „Kedves, mondta szelíden, veled basztam, te hoztad
ki belőlem, hogy olyan voltam, amilyen voltam, tudom, hogy te ezt tudod, és te is tudod, hogy én ezt tudom, hát mit akarsz még?” (116.) – s a második mondatfél kacifántja talán már nem is kellene. Erre is rímel motívumismétlés. Akkor Liv firtatja:
„Basztaak?” (182.), és a kérdés elüthető a valóság és a játék végpontjai közt: „Azt
mondtam Livnek, hogy a második a hangot ne nyújtsa el annyira.
Jó, majd gyakoroljuk.

2003. február

107

És ezzel is mintha valami között lett volna. Az anyja és az apja, Párizs és Budapest,
a baszni és a baiser között. Talán közöttem és Gábor között is?” (182.).
Személyesség és személytelenség is végpontok. Sándor Iván beleírja a regénybe
– a Forrás című folyóirattal és körével ápolt jó viszonya miatt is? – kedves Kecskemétjét,
beleírja a budapesti Írók Boltja értelmiségi találkahelyét, krakkói tereket, a hazainál
jobban ismert párizsi metrót. Algírt nem lehet ilyen könnyen „megfejteni”.
A könyv világ-ringlispílje újra és újra visszaforog a magyar fővárosba, a Hajós utcai
Zoltán lakásba. A Hajós utcába – ha tetszik, például Pilinszky János (a MészárosMensáros pódiumműsora okán meg is említett költő) utcájába. „Elindultam a Hajós
utca felé.
Mindig ugyanott mentem át az Andrássy úton. El lehetett látni a Hősök teréig, kivehető volt az oszlop az angyallal, mint gyermekkorom emlékképeinek romolhatatlan
tájolási pontja, az alkonyi fényben a messzeségből érkező lovascsapattal” (8.).
Lovascsapat – ezer év, vagy apokalipszis? Angyal – romolhatatlan, vagy rettenetes,
mint minden angyal?
Liv, a drága Liv – angyal?
S ha igen – hol az oszlop, mi az oszlop?

Tarján Tamás

DOBOGÓS HELY (2002)

108

tiszatáj

Emberszag, magányszag
ZALÁN TIBOR PAPÍRVÁROS C. REGÉNYÉRÕL
(Egy lassúdad regény, egy kimerülve; egy lassúdad regény, kettõ eltévedve)
Irodalmi vezér, vezéregyéniség – így szokás említeni még ma is az iskolában azokat
az alkotókat, akik tehetségük sokszínű kiteljesedése, művészi sikereik, az irodalmi
közéletbeli szerepük jelentősége révén korosztályuk kiemelkedő egyéniségévé válnak.
Zalán Tibor – aki sokáig maga is középiskolában tanított – talán elhárítaná e titulust,
pedig több apropóból is jogosult rá. Írói pályája kezdetén már a JAK meghatározó személyisége volt, ma egy patinás irodalmi társaság vezetője; egykor folyóiratok, ma
könyvsorozat szerkesztőjeként, illetve dramaturgstúdió szervezőjeként vesz részt
a kortárs irodalom arculatformálásában. Jelentős díjakkal többszörösen elismert, 15 kötetes költő (a lírai termés határozza meg életműve főprofilját), mind népszerűbb és elismertebb drámaíró (legtöbb műve e téren hangjáték), aki az epikus műfajokban is letette már névjegyét napló és novellák publikálásával, a közelmúltban pedig regénnyel,
pontosabban egy 5 részre tervezett regényfolyam első két kötetével jelentkezett, s készülőben (Genyagin-averzió címmel) verses regénye is.
A Papírváros megírásának szándéka már évtizedekkel ezelőtt megfogalmazódott
Zalánban, a tervek mégis hosszú érlelődés után valósultak meg, azaz vannak megvalósulófélben, hiszen szerzőnk az eddig kétötöd részben megalkotott mű egészét nevezi
meg az alcímben regényként. Hogy a műfaji megjelöléshez ugyanott a lassúdad jelző
társul, annak magyarázatát máris érteni véljük, de a teljességhez újabb két szempont is
hozzátartozik: az első kötet 9, a második 4 évig készült, s a cselekményszövés metodikája is azt mutatja, hogy a mesélő egyáltalán nem sietteti a történetet. (Az első kötet
főszála néhány nap eseményeit foglalja össze harmadfélszáz oldalon: „hősünket” meghalt barátjának felesége keresi fel, majd kizárja őt a saját lakásából, s miután a férfit beviszik a detoxikálóba, ahol elolvas egy régi folyóiratszámban talált novellát is, érte
megy. A második részben hősünk és a fekete nő egy kocsmai kitérővel elindul haza a detoxikálóból, az átrendezett
lakásban sikertelenül kísérlik meg új életelvek elfogadását
és a közös harmónia megtalálását, majd pedig a férfi elolvassa az elveszített barát novelláját – egyetlen nap történései ezek, az előző kötetnél is nagyobb terjedelemben.)
A Papírváros már a címadással sejtetve is az illúzióvesztés, az illúzióvesztettség regénye. Névtelen – tipizált értelmiségi (művész) – főszereplője egykor volt tervezőmérnök,
aki hivatásával, életmodelljével és önmagával is meghasonlott. Épületeit sosem nézte meg, cselekvési lehetőségeiből
nem futotta többre, mint „díszletek” megtervezésére. HajKortárs Kiadó
Budapest, 2002
294 oldal, 2200 Ft

2003. február

109

dani kamasz-romantikájú, világforradalmas ambícióit averziós kiábrándulások és elemi
hiányérzetek tépázták meg, melyek nyomán ars poeticája előbb illuzórikusra módosult („olyan tornyokat kellene építenie, amelyek állandóan a dús kék égbe lennének vésve,
ehhez leginkább eget kellene építeni, egy új eget, vagy a régit átépíteni az egyre megszokottabbá váló fakó kékesszürkéből dús kékbe, és az már régi tapasztalat, hogy ilyenkor nem
elég egy átfestést megrendelni az Istentől”), majd felváltotta azt a társadalomból és az életből való kilépés illúziótlan programja („tudatosan készültem fel arra, hogy az összes szálat
elmetszem, ami bármilyen formában a múltamhoz köt, emlékek és hívások nélkül iszom
magam a halálba, no nem direkte, gyorsan és önpusztítóan, hanem a magam sajátos tempója szerint, ami gyakorlatilag majdnem ugyanaz, egy besötétített, örökké zárt szobában,
üres üvegek között, üvegcserepeken zenélő léptekkel”). Groteszk módon, kancsalul rímel
rá az előbbiekre, amikor a második rész az esetleges újrakezdés háttérdíszleteit emberünk átrendezett szobabelsőjében – az életébe agresszívan beavatkozó fekete nő keze
munkája nyomán – színes papírcsillárral, a mennyezetre ragasztott, foszforeszkáló papírcsillagokkal és –holdacskákkal szemlélteti.
Az illúzióvesztés mellett az esélylatolgatás regénye is a Papírváros. Többször adódik természetes vagy mások által teremtett lehetőség a főhős számára, hogy valós vagy
látszólagos értékekre találva, beléjük kapaszkodva újragondolhassa életfilozófiáját, ám
úgy tűnik, létbölcselete már-már kikezdhetetlenül stabil rendszerré állt össze, mely
eleve nem ad esélyt belső vagy külső motiváltságú változásnak, változtatásnak. Várakozásunkat – mert az olvasónak még nyilván van ilyen, s ezért is lehet kíváncsi majd a regényfolyam további alakulására – mindezekkel szinkronban csillapítja a kötetek elején
kiemelten megjelenő kettős mottó üzenete: Byron és Thomas Mann gondolata egybecsengéssel arra utal, hogy a narrátor (és/vagy) hőse már végképp túlvan (túl van) terveken és célokon, indulásokon és érkezéseken, kérdéseken és válaszokon. (Többről van
tehát szó, mint amit Zalán 1993-as verseskötetének címe szintén egy névutós léthelyzet-meghatározással jelöl: Kívül.) Kiábrándult és elidegenült tudásról és tapasztalatokról beszélhetünk, melyek a kiteljesedés helyett a kifosztottság érzését erősítik, s olyan
szinonimákkal jellemzik még a létállapotot, mint sivárság, bénultság, őrlődés, talajtalanság, kín és bánat. A sorba úgy illeszkedik a Tonio Krögerből átszármaztatott felsorolás, hogy annak elemei a regénysorozat egyes részeinek alcíméül is szolgálnak (kimerülve, eltévedve, illetve letarolva, szétszaggatva, betegen).
Az (ön)elidegenültség, a kívülállás, az objektiváció problematikájához a narrációs
technika kérdéseit is hozzá kell kapcsolnunk. Zalán számára az utóbbi évtized lírai
opusaiban vált fontossá e törekvés nyelvileg-grammatikailag is hiteles kifejezése, melynek eredményeként az egyes szám 3. személyű megszólalás, illetve a grammatikai személyváltásos versbeszéd mind nagyobb teret nyert a művekben. A Papírváros egyik
mottójában szintén ott találjuk a „látta magát” szókapcsolattal jelölt szemlélő pozíció
jelzését, a cselekmény fő szálainak váltott narrációjú elbeszélésmódja pedig továbbörökíti és -fejleszti a versekben már ígéretesen teljesítő kettős dikciót. Az alaptörténet
elmesélése a nyitó kötetben egyes szám 1. személyű megszólalással, a folytatásban viszont már önmegszólító nexusban történik. Az önmegszólítás pozíciója is jelzi a kívülről szemlélést, eddig azonban a szereplő önmagához fűződő viszonyának grammatikai
szintű leképezéseként értelmezhető. Objektívebb, függetlenebb rálátást feltételez a mindkét részben az analitikus történeti szál mozaikszerű (re)konstruálásának síkján használatos 3. személyű elbeszélésmód, mely az indirekt szerzői jelenlét felől segíthet értelmezni mesélő és hőse viszonyát.

110

tiszatáj

(E ponton utalnunk szükséges arra, hogy a problematika poétikaelméleti kérdései
is helyet kapnak a regény mindkét eddigi részében. Az első alkalom kissé tán meg is
hökkenti az olvasót: az addig személyében háttérben maradó szerző itt jószerivel „betolakszik” a történetbe, dilemmáit, poétikai fejtegetéseit vendégszövegként, önreflexiós
jelleggel osztja meg az olvasóval. Mondandójának számomra fontosabb eleme, amikor
a nyelvi erőterek kompozíciós szerepéről esik itt szó, mely lényegi kiegészítője a teljes
zaláni ars poetica nyelvbölcseletének is: „a szövegmunkát nem a cselekmény irányítja,
melyhez olyan kategóriák rendelhetőek hozzá, mint történet, hitelesség, valóság(hűség), erkölcsi ítélet, következetesség, átláthatóság, előrehaladás ok-okozati alapon (…) hanem a szavaknak, mondatoknak azok a tudatossággal nem fölismerhető erőterei, melyek pontosan
szerkesztik egymás mellé a nyelv végtelen lehetőségeket kínáló állományából a jószerével érvényes egyetlennek feltűnő szópárokat, mondatkövetéseket”. A második részben található
poétikai fejtegetés strukturálisan simulékonyabban illeszkedik a szövegbe: itt a barátja
novelláját olvasó főhős gondolataiba applikálja a szerző az alkotáselméleti kérdéseket
a mesélő és a szereplő, illetve valóság és ábrázolt valóság kapcsolatáról, ám a problémafelvetés motiváltsága ez esetben is némi zökkenést mutat – a leépülőfélben levő, féltiszta és csapongó tudatú szereplő vajon hogyan képes éppen erről és ilyen szakszerűen, rendezetten elmélkedni?)
Az eddig csak sematikusan jellemzett léthelyzet bemutatása az elbeszélő megszólalás közelmúlt-idejében kevésbé tárja fel az érvényben lévő életmodell külső-belső motivációját. Ennek kiteljesítése a mozaikszerűen épülő, asszociatív megidézésű emlékező
múlt síkján történik, kisebb-nagyobb megszakításokkal, de folyamatosan, s gyakorta
analizáló, az összefüggéseket is feltáró jelleggel. Az első rész olvastán még lehettek hiányérzeteink; a főhős világszemlélete talán túlságosan is készre formáltnak, annak felvázolása némileg modorosnak vagy patetizáltnak tűnhetett fel, olykor a motivációs
bázis ellenében látszott hatni a sok anekdotikus, erotikus töltetű kiegészítő történet,
ám a folytatás fényében letisztultabb, koherensebb logikájú fősodor bontakozik ki
előttünk, a korábbi élmények is átértékelődnek, s vélhető, hogy a még megírás előtt
álló részek is teljesebbé, motiváltságában következetesebbé, ábrázolásában hitelesebbé
fogják tenni a főhős világképváltozásának folyamatát.
Emberünk személyiségfejlődését, tudati érését erősen meghatározzák korának – főként a 70-es éveknek – közéleti, politikai jelenségei. Érzékenységére, túlérzékenységére
már gyerekkori történeteiben is fény derül, de az a periódus inkább az idill időszaka az
emlékek természetes logikája szerint. Ifjúkorához – eddig részleteiben feltáratlan okokból – már hozzátartozik a társadalomból való kilépés vágya, hiszen hősünk – nyilván
a teljes szabadságot keresve – hippikommunában és pótszerekkel is élt egy darabig. Katonakorából éppúgy felrémlik a világmegváltó lelkesedés, mint a depresszió első jeleinek emléke. Egyetemistaként orosz földön szerzi a rendszer álhumanitásáról első és
meghatározó élményeit, szembesül a politikai erőszakkal. A gumibot-demokráciáról
későbbi emlékeket is őriz, de már képes ironikus távolságtartással szemlélni azt. Hasonló apropóból jut fontos szerephez a jugoszláviai kiküldetés élményblokkja, melyben megjelenik a titói „legdemokratikusabb szocializmus” személyiségtorzító ideológiai gyakorlata, s itt válik alapmetaforává a híres büntetősziget, a rácsok nélküli börtön, a nevével is szimbólummá váló Goli otok. Főhősünk itthon diplomás tervezőként
eljut pályáján „a csúcs közelébe” (jómód, Ybl-díj), ám munkáját meggyűlöli – valószínűleg álságosnak érezvén egy készre tervezett, változtathatatlannak mutatkozó rendszer (világ) építgetését, a továbbtervezésében való közreműködést, s ekkor kénytelen

2003. február

111

egyre direktebb módon szembesülni az emberi-politikai felsőbb akarat túlkorlátozó,
jogfosztó megnyilvánulásaival: megpróbálkoznak besúgói beszervezésével, zsarolják,
megfigyelik, lehallgatják. A megaláztatás, a kiábrándulás a személyes szférában is bekövetkezik: csalások és megcsalatások, barátok lecsúszása és elvesztése, frusztráció, cselekvésképtelenség, befelé táguló magány teszik mind teljesebbé a perspektívavesztést,
az averziót. Az eddigi történetben nem véletlenül lesz tehát kulcsszóvá az undor.
A detoxikálóban a fiatal orvosnő próbálja leírni egy kérdőívre adott válaszai alapján emberünk mentalitását, s két olyan kifejezés jut eszébe, amelyek egyaránt az averzióhoz
kapcsolhatók. Hősünk rendszer- és emberundora itt a remete és a mizantróp fogalmával jelölve, s már-már a swifti szarkazmussal rokonítható, amikor így összegződik
a hindi világlélekről elnevezett korcs kutya-barát apropóján összegzett „humánbölcselet”: „és végre egyedül maradhatok Atmával, egy kutyával mégis emberibb életet lehet élni,
mint egy nővel”.
Mind a mesélő, mind a főhős részéről sokszor hangzik el általánosító, tipizáló érvényű megjegyzés, gyakoriak az elemző gondolatsorok, az aforisztikus megállapítások,
jelezvén, hogy a bemutatott történet és hőse, szereplői valóban képesek a személyes, az
egyedi sorson túl a filozófiai sík általánosságában is szemléltetni a szerző mondandóját.
Ezt célszerű egyrészt az ontológiai bölcselet síkján vizsgálni, másrészt pedig a tematikusan-motivikusan legkiemeltebb szerephez jutó párkapcsolati relációk etikai, lélektani összefüggéseiben szemlélni.
A Papírváros létbölcselete tételesen a heideggeri, sartre-i egzisztencialista filozófiához áll a legközelebb. Szimbolikájához olyan elemek tartoznak, mint a már említett
csupasz sziget, a ketrec és a rács többször visszatérő motívuma, a bezárt szoba, a sötét
hátsó udvar, az ecetfa-metafora, a vizionált szél-apokalipszis. Rendre előkerül a reménytelenségérzés is, emberünk azonban lemond a küzdésről, küzdésképtelensége miatt heroikussá nem válik, annak azonban mítosza-pátosza van, ahogyan megküzd önmagával, igaz, a semmi-élménynek való mind teljesebb átengedésért, az önpusztításért,
melyben a lélek is pusztul, hogy szinte szaga van. Amint a férfiban tudatosodik, hogy
képtelen megbirkózni az élettel, ösztönszerűen keres örömpótlékot az ivásban, mely
később a tudatos önpusztítás eszközévé is válik, a semmi és a semmittevés lebegő érzéseinek katalizátorává.
A sok csalódás és hiányérzet után mind inkább pótcselekvés jellege van a párkapcsolati próbálkozásoknak is. A kamaszos kalandok után felmerült hősünkben, hogy az
életéből hiányzó szilárd pontot, stabilitást a szerelemben keresse-találja meg, azonban
egyre elviselhetetlenebb lett számára a függőség érzete e téren is. A másik életébe való
behatolás hiába kínálja fel a végtelennel való érintkezés lehetőségét, a szétesőfélben
lévő személyiség hiába reméli a társtól összefogását, a kimerült lélek átszivárog a másikba, s az hamarosan a magány, az árvaság, a semmi újabb territóriumává válik. A főszereplő ezek után már el is hárítja magától a párkapcsolatbeli megválthatóság hitét,
s a teljesség lehetőségével biztató legtartalmasabb kapcsolatából is kihátrál, amint megérzi, hogy az kezd eljutni a kötődés, a függés stádiumába. Tudatosan őrzi meg magányburkának áttörhetetlenségét, s a szakítás alkalmával tisztul le benne és fogalmazódik
meg végső formájában létbölcseletének tán legalapvetőbb tézise: „a boldogság / amit így
hívunk nem egyéb / mint a társas lét csalóka illúziója / ahogy elképzeljük / lehetséges a másik emberrel közösségben élnünk / legszorosabb közösségben / testi / lelki / mentális / közösségben / ez azonban csak átmeneti állapot / hiszen az embernek az egyetlen és végső

112

tiszatáj

principiuma a / magány / a teljes magány / az a magány / amelyből a saját legbensőbb
világa is kizáródik / az üresség / a visszhangtalanság / a kifelé befelé süket csönd / a
halál”.
A nemiség, a szexualitás témája és metaforikája – akárcsak az egész zaláni életműben – itt is nagyon fontos. Nem mellékes az sem, hogy a leglényegibb, legtalálóbb
külső jellemzések lehetőségét a szerző a két női főszereplőnek adja meg – hősünk igazi
énje valóban a nőkkel, e nőkkel való kapcsolatában mutatkozik meg legjobban. Egyébként a regény két részében mintegy 20 nőszereplő jelenik meg, s szinte mindegyikük
szexuális partnere is emberünknek, így aztán a nemiség témája folyamatosan van jelen.
Ábrázolásmódjának sokszínűsége meghatározza az egész mű stílusvilágát is a vulgárnaturalizmustól a lirizált, szimbólumokban gazdag romantikus vagy éppen szürreális
láttatásig. A szexualitás metaforáinak értelmezése nemcsak e könyveknek, hanem méltatásuknak is fontos része kellene legyen, ám ezt az erotika és pornográfia határterületeit merészen feltérképező terrénumot nehéz és értelmetlen lenne a polgári szalonképesség szókincsével vizsgálni, hiszen a toposz értékű jelképek (testmeleg, tenyérbe
vett arc, simogatás, szoros ölelés, önkívület, elvetélés) mellett újszerű, erős szimbolika
is társul e motívumkör elemeihez (azért néhány példa mégis: „kezemből árván csusszan
ki és ütődik hasamhoz félmerev reggeli faszom, mely az egyetlen biztosnak tűnő kapaszkodóm olyankor, a köhögés rohamai között a létezéshez”; „a férfiak (…) üresen, vagy inkább
kiürülve fekszenek a másik mellett, nem csak a herezacskójuk ürül ki ilyenkor, de a lelkük
is”). A párkapcsolatok személyiségformáló hatásai között kiemelt figyelmet kap az
egymásra hangolódás, a megalázás-megalázkodás és a csalások motivációja, melynek lélektanát Zalán érzékletesen, hitelesen és pszichofiziológiai avatottsággal tárja fel. E helyen újra említendőek a korábbi kisepikai termésből adaptált novellák (Blue Dolphin –
1980, Sz. Simon szégyene – 1993), melyek szintén a nemiség szimbolikáját felhasználva
beszélnek ígéretesnek tűnő, ám reményvesztetté váló kapcsolatokról.
A regényfolyamban eleinte festőművészként majd költőként is megjelenő főhős
időnként művészetelméleti, ars poeticai kérdésekről is elgondolkodik. Ezek a részek
egyelőre még nem mutatkoznak egyenrangúnak a többi motívumkörrel, megjelenésük
kissé keresett, esetleges, ám lehet, hogy a folytatásokban kiegészülve szervesebb vonulatot alkotnak majd. (Ez a szerves és tudatos építkezés motivikusan igen erős oldala
egyébként a Zalán-szövegeknek, most már nyugodtan állítható: a teljes életmű szintjén
is. Ide tartozik nemcsak a korábbi novellaegészek, hanem a versszövegelemek felhasználása, a mostani kötetek közti áthallásokat eredményező önidézések alkalmazása,
melyhez az intertextualitás spektrumát kiszélesítő, más szerzőktől származó – többnyire játékos, ironizáló hatású – vendégelemek is társulnak.) Személyiségbölcseleti, ismeretelméleti szempontból fontosabb szerep jut viszont a műben megszólaló nyelvfilozófiának, melyhez a megnevezés-névhasználat problematikája is hozzákapcsolódik:
„a kifejezni akarás néha a leglényegesebb dolgok átélésétől foszt meg bennünket, így meg
sem kísérlem, annyival fontosabb számomra az élmény birtoklása”, „fájdalom szólalt meg
benne, abból a tartományból érkezett, ahol az emberi érzelmek sem nyerik el még a formájukat, csak ismeretlen nyelven kavarognak egymás mellett, egymásban, egymásba fogódzva”; „kicsit megdöbbent, amikor meglátta nevét a borítékon, szembesülnie kellett azzal
a ténnyel, hogy neki neve van, ő van, létezik tehát, ez pedig szörnyen kiszolgáltatottá teszi a
világ felé az olyan nemlétezni akaró embert, amilyen ő”, „FIATAL LÁNY: … Hogy hívnak
engem? Mondd ki a nevemet, a nevemet… FÉRFI: Nem! (…) Kimondtam az előbb magam-

2003. február

113

ban. Azóta nincs neved. Most nincs történeted se… nem létezel és betöltesz mindent… magamban mondogattam a nevedet… lemondogattam rólad a neved”.
A személyes-tipizált történet a lélekelemzés és a bölcseleti vonulat mellett a korrajz
terén is komoly teljesítményt nyújt. Gyakran találunk a történetben olyan részeket,
amelyek egy szociológiai látlelettel is felérnek. Az első részben a kocsmai figurák és
életképek, a lecsúszott értelmiség, az italfüggőség motivációs lehetőségei, a detoxikáló
mikrotársadalma kerül a fókuszba, a második részben pedig a külvárosi proli életforma
brutális valósága, a taxis történetben az átlagcsalád mindennapjainak sivársága. Szemléltetés és tapasztalat nem nélkülözi a humort, de alapvetően keserű és elgondolkodtató.
Végül meg kell említeni a máris félezer oldalt meghaladó történet szerkesztésbeli
érdekességeit. A meséléstechnika többszörösen is kapcsolódik a filmszerűséghez. Ez elsősorban az idősíkok szabad váltogatásában, a gyors vágástechnikában érhető tetten
(főleg ájulások, víziók, hallucinációk, álmok apropóján), de szó szerint is jelen van, hiszen a főhős és a fekete nő egy alkalommal filmen idézik vissza korábbi emlékeiket.
A filmművészethez kötődő motivikus áthallások is ott vannak a regényben, főként az
első részben (Mihalkov: Etüdök gépzongorára, Polanski: Keserű méz). Nagy pillanatai
mindkét könyvnek a kilassításos képsorok, melyek az egyébként is érzékletes ábrázolás poétikai tárházát újabb élvezetes eszközökkel teszik teljesebbé. Filmszerűséghez és
Krúdy ikernovelláihoz egyaránt köthetőek azok a váltott narrációjú visszajátszások,
amelyekre szintén kétszer kerül sor, az első kötetben egy rövidebb eseménysor erejéig,
a másodikban egy tíz hónapig tartó kapcsolat főbb történéseinek 8 folytatásos, párhuzamos bemutatásában. Zalán avantgárd formai eszköztárának újraaktiválását tükrözi
a szöveg mondatszerkezeti végtelenítése, valamint a főszálakhoz csatolt „vendégszövegek” szedésmódváltással és tördelésbeli formaváltozatokkal való megkülönböztetése.
Zalán lírai műveiben teljes érvényű hagyomány a lezáratlan befejezés, s ez most
a regényköteteknek is sajátja dramaturgiailag csakúgy, mint a forma tekintetében. Az olvasó várakozása azonban emellett is többszörösen motivált, hiszen bízik benne, hogy
a folytatásból letisztultabbá válik a történések kronológiája, s kíváncsi arra, hogy a főszál logikáját követve mi válik valóra a fekete nő terveiből, az oktrojált életmodellváltásból, beépíti-e majd a szerző valamely másik novelláját (drámaszövegét), keres-e, talál-e újabb poétikai változatokat az ábrázolásmód objektivációs eszköztárában.

Juhász Attila

114

tiszatáj

A közértelmesség kapillárisai
VEKERDI LÁSZLÓ „BIZONYOS ÉRTELEMBEN SZÜKSÉGKÉPPEN BÉRTOLLNOKI”
ESSZÉIRÕL
A tatabányai Új Forrás sorozatában megjelent egy fontos könyv, amelyet a magyar
szellemi élet a legteljesebb mértékben elhallgatott. Nem is csoda, hiszen a kor, melyben élünk, az ötödik ember kora éppen a reformkorias hangzású „közértelmességnek”,
a műveltséggel, szellemmel, felelősséggel teli gondolatoknak nem kedvez. („Író és gondolkodó ma bárhol a világon feltűnés nélkül mellőzhető…”) A gondolat vibráló többértelműsége helyett divatosabb az értelmezhetetlenség, a semmi. Ráadásul Vekerdi
László könyve már címében is csaknem tüntetően emeli ki a közösség javára működtetett eszességet, s gátlástalan önmegvalósítóink ezzel végképp nem tudnak mit kezdeni.
A kapillárisok kezdenek eldugulni, a hajszálerekkel kevesen törődnek. Ám Vekerdi
László – ha jó ügyet lát – rendületlenül írja esszé-tanulmányait, esszé-recenzióit. Olykor monográfia-terveket félretéve ismertet, s kialakul egy műfaj, mely a „bizonyos értelemben szükségképpen bértollnoki” feladat gályapadjából is laboratóriumot teremt, a
recenzió álarcában tanulmány, esszé, vallomás, nyílt vagy burkolt állásfoglalás és még
ki tudja mi minden keveredik. A kritikai visszhangtalanságot látva talán nem is kellő
sikerrel. „Mi értelme hát recenziókat írni? – teszi föl Vekerdi László a kérdést. –
Semmi. De mint Esterházy írja: »Nem bizonyos, hogy a Nincs nincs, s hogy van
a Van; esetleg létezik.«” Apostoli és Don Quijote-i megszállottság nélkül persze aligha
megy a dolog. Valami megragadottság, elragadottság ez, érintettség, ami sikerrel kerüli
a végleteket. A gondolatmenet mindvégig tárgyszerű, s a pozitivitisznek még csak az
árnyéka sem kísért. De nemcsak a tudálékosság hiányzik, a lila esszéizálásnak sincs
nyoma. Az írás nem válik mutatvánnyá, az értelmező saját hullámainak interferenciaalakzata (márpedig Vekerdi László igen sok saját hullámmal dolgozik) egyre tágabb horizontot rajzol a tárgy köré.
„De álljunk meg, mielőtt nagy marhaságot írnánk le…”
„De hagyjuk a botcsinálta irodalomtörténészkedést…”
Ezeket az önironikus mondatokat Vekerdi László persze
nem föltétlenül önmaga kicsinyítésére írja. Inkább arra figyelmeztet, hogy a kategorikus vagy „kánonszerű” ítélkezés mindent eltorzít, semmit sem szabad zárt formába merevíteni. Neki is vannak határozott, olykor nagyon is határozott kijelentései, ám mindenkor fönntartja a tévedés
jogát. Ezért is örvendezne (a tolerancia helyett) a tévedéskultúra térhódításának. Annak a belátásáról van szó, hogy
tévedni is tudni kell. „Nagyon sok minden kellene a megértéshez, mindenekelőtt alkalmasabb és szakértőbb közveÚj Forrás Könyvek
Tatabánya, 2001
254 oldal, 1650 Ft

2003. február

115

títő nálam. Nagyképű bírálatok vagy a szerkesztőkre kacsintó dicséretek helyett hadd
mondjam el inkább, megértés hiányában legalább a megértést segítendő…” – írja az,
akinél alkalmasabbat az adott téma vizsgálatára aligha találnánk. A megértést segítendő
olyan nyelvet használ, amely engedelmes, pontos és hajlékony, fontos információk és
komoly gondolatok kifejezésére alkalmas. (A hazai tanulmányírók többségéről ez, sajnos, nem mondható el.)
A recenziós esszé kísérletező, ellenkező, gondolattágító, s mindenekelőtt szabad jellege nem választható el a szerző személyiségétől, a tartás, az önálló vélemény méltóságától. Vekerdi László – bizonyítják ezt a kötet régebbi munkái – a rendszerváltás előtt
sem tett lakatot a szájára, írás közben sohasem lépett közbe az öncenzúra. „Nem az
önkényt kívánjuk decentralizálni” – mondja például 1986-ban a Vidék és műveltségben.
A hetvenes, nyolcvanas évek „furcsa kis jégkorszakára” visszagondolva azonban utólag
is fontosnak tartja, hogy az „akkor és ott” élők és írók helyzetét „itt és most” megértsük. Ez a Németh László-i belátás talán leginkább a legendás Valóság-szerkesztő Kőrösi
József portréjában érzékelhető („Egyszer csak kezdték mondani, hogy ha Valóság, akkor
az Kőrösi…” Harminchárom év a Valóság rabságában). Mai bátrak figyelmébe ajánlom
ezeket a meggondolt mondatokat: „A Valóság… eleitől végig példás következetességgel
és okos bátorsággal érvelt a reformfolyamat mellett az időnként igencsak begorombuló
reformellenes erők ellenében. Kompromisszumok árán, hiszen különben mehetett
volna szamizdatba. (Ahol persze szintén megkötni kényszerült volna – ma már látjuk
– megfelelő kompromisszumait.)”
A kötet írásainak számomra egyik legizgalmasabb csomópontja a magyar folyóiratstruktúra, s azon belül is elsősorban a vidéken megjelenő országos folyóiratok ügye.
Hogy ezek a lapok színvonalban semmivel sem állnak hátrább fővárosi testvéreiknél,
sőt, olykor kezdeményezőbbek, régóta tudja és tudatosítja Vekerdi László. „A vidéki
folyóiratok nélkül óhatatlanul trombotizálódna az ország szellemi vérkeringésének
amúgy sem túlságosan gazdag érhálózata” – írja a Vidéki reneszánsz és a folyóiratokban,
1987-ben. Ezek a lapok szálltak szembe a „kentaurizált téglafal” tiltásaival, szamizdatfunkciót töltöttek be, sokféleségük valóban a pluralizmust szolgálta, lehetőséget adva
a legkülönfélébb törekvéseknek. Talán ezért lehettek a sokszínűség tanuló-műhelyei.
(Az Új Forrás 2x10 esztendeje) Talán ezért képesek ma is – teszem hozzá – a kortárs
irodalom majdnem teljes színképét lefedni.
Vekerdi László könyvéből akár a folyóirat szerkesztés breviáriuma is összeállítható. A magába zárkózó önteltség és nagyképűség persze aligha tud mit kezdeni az
ilyen és efféle eszmefuttatásokkal: „…a folyóiratszám a maga egészében akár »jelként«
is tekinthető: egy »jelölő-jelölt« szerkezet »vehikulumaként« relevánsan »interpretálható«, azaz az olvasó összhangba tudja hozni a folyóiratszám egész formai és szemantikai felépítését a világ (fragmentum) neki elfogadható képével. Ami természetesen eleve
az elfogadható képek (elfogadandó) sokféleségét feltételezi: az interpretáció értelemszerűen választás a világ (töredék) elfogadható képei között, mérlegelés és kritika, a szkepszis és a fenntartás eszköze, az értelem inherens függetlenségének funkcionálása és
megnyilvánulása. Éppen ezért a szótértés (nem az egyetértés!) feltétele.” A Petőfi S.
Jánosék szövegtani tanulmányából mint mottóból kiinduló fejtegetés a folyóiratokat
a változatlanul legvonzóbb szellemi találkahelyekként mutatja be. „… a folyóiratban lehet alkalomadtán belátni, hogy nincsen végérvényes szöveg. A szöveg az eszenciálisan
sokféle interpretálhatóság révén maga a lényegi végérvénytelenség és éppen ez a kontingencia érvényességének legfőbb garanciája. És a folyóiratszerkesztés alkímiájában

116

tiszatáj

meglehet épp ezt a quinta esentiát kell – kellene – megtalálni” - írja Vekerdi László
a Baka István és a Tiszatájban. A Montázs a második Korunkból meg azt fogalmazza
meg, hogy a jó folyóiratnak szüntelenül meg kell újulnia, nem kulloghat a megváltozott körülmények után, elébük kell mennie. Ha a havilap „valóságos igényeket elégít
ki s valóságos kérdéseket keres, akkor szükségképpen roppant érzékeny rendszer, s ez
az érzékenység nemcsak az észlelő-készségben nyilvánul meg, hanem igen könnyen károsítható is a rendszer miatt. A Horthy-korszakban meg is haltak mind, alig néhány év
virágzás után, a jó folyóiratok. E nélkül az érzékenység nélkül azonban nem érdemes
folyóiratnak lenni.” (A harmadik Valóság) Aztán meggondolandó az is, amit Vekerdi
László a folyóiratról mint önálló irodalmi műfajról mond. A folyamatukban olvasható,
egymást folytató és gazdagító lapszámok sohasem hasonlíthatnak a másik folyóirat
produkciójára. E sorok írója nem titkolja, hogy amit Vekerdi László a szerkesztői stílusról, lap és lapcsináló végzetes fogságáról ír, bizony szíven ütötte. A stílus – mondja
Vekerdi – „annál inkább meglátszik a lapon, minél inkább rabul ejti a szerkesztőt, akit
azonban ekkor már – talán magának is észrevétlenül – formálni fog a folyóirat, minél
inkább köti, annál inkább.”
Ahogy Vekerdi László számára nincs különbség fővárosi és vidéken megjelenő folyóirat között, úgy a műveltségben, művelődésben sem lát eltérést. „Műveltség tekintetében tehát nincs vidéki Magyarország, csak provincializmus, ez viszont egyformán jól
tenyészhet fővárosban és vidéken.” (Vidék és műveltség) Sőt, Vekerdi László odáig is elmegy, hogy a Németh László-i magyar műhely-gondolat igazi megvalósítási terepét
– Illyés számtalan megnyilatkozásával egybecsengőn – a vidékben látja. Másik fontos
eleme Vekerdi László értékrendjének a műhelyteremtés, az azonos gondolkodású, ám
a másféleségek ütközésének szabad játékában is gyönyörködő emberek szövetsége. Manapság, az ország fájdalmasan gyors elhülyülésének idején sokan talán meg sem értik,
hogy itt nem érdekszövetségről van szó. A „megkapaszkodni próbáló magyar szellemi
élet apró kicsi körökbe tudott csak úgy-ahogy szabadon lélegzeni, s ezek kizárólag személyeken keresztül kapcsolódtak egymáshoz, ám ez a kapcsolat – mihelyt oldódott az
országra nehezedő szigor – egyre gyakoribb lett, természetes és szívélyes.” Aztán meditálhatunk azon, hogy a kilencvenes években ez a kapcsolat miért lett egyre inkább
nem természetes és barátságtalan. Hasonló rejtély a kétféle kód (csak irodalmi cselekvés és feladatvállalás) szétválasztása, mellyel Vekerdi László végképp nem tud kibékülni. A Baka István és a Tiszatáj az utóbbi évtizedek sikeres műhelyteremtő vállalkozásainak titkát a különféle megközelítési módok lehetőségében látja, no meg az erkölcsi tartásban. Abban a hitben, hogy a jót, ha nem is teljes mértékben, tanítani lehet.
Bizonyos feltételek mellett és nem mindenki számára ugyanabban a mértékben; a jó
tudása a mindennapi életben, a művészetben, tudományban elsajátítható. Mindez persze egyáltalán nem felhőtlen optimizmus, hiszen Vekerdi László (különösen az utóbbi
időben) egyre gyakrabban tapasztalja az emberi és társadalmi lét romboló, kiszámíthatatlan, démoni elemeit. Ez a könyv azonban meg is erősít egyúttal. Hogy a látszat ellenére mégiscsak reanimálható az a bizonyos közértelmesség.

Olasz Sándor

2003. február

117

Modernitáskritikák
a kölcsönös szolgáltatások társadalmának mérlegén
KOVÁCS GÁBOR: A MEGÁTALKODOTT JÓHISZEMÛSÉG ESÉLYEI.
ESZMETÖRTÉNETI TANULMÁNYOK
Milyen távlatai vannak világunkban a kívülről vezéreltséggel, a személytelen fogyasztói mentalitással, a menedzserek és más hatalomtechnikusok hatalomösszpontosításával, a hatékonyság jegyében fellépő oligarchiával szemben az értelmes, belülről vezérelt egyéni életnek, s az arra épülő és azt garantáló emberközpontú demokratikus
társadalomszerveződésnek és értékvilágnak? Ez a mögöttes kérdés kapcsolja össze
olvasatomban a kötet kilenc esszéjét. Arra vállalkozom, hogy bemutassam a szerző eddigi munkásságát, majd kötetének tematikus egységeit, azok kérdésfeltevéseit és válaszait áttekintsem azzal a céllal, hogy meghatározzam értékvilágának és műfajának sajátosságait. Mindezekkel fel kívánom hívni a Tiszatáj olvasóinak figyelmét egy elfogulatlan, képzett és autonóm gondolkodású szerzőre és elmélyült olvasásra érdemes könyvére.

I.
Kovács Gábor a lassan Magyarországon is meghonosodó eszmetörténet egyik elmélyült művelője, az MTA Filozófiai Kutatóintézetének munkatársa, a Bibó István
szellemi műhely tagja. Az ELTÉ-n filozófia és történelem szakot végzett, egyetemi tanulmányai után pedig ókori és középkori politikai filozófiai kérdéseket tanulmányozott, mindenekelőtt Szent Ágoston hatalomelméletét és Petrus Abelardus műveit, majd
– filozófiatörténeti stúdiumait hasznosítva – Bibó István szemléletének és értékvilágának
tárgyilagos, kontextusba ágyazott megközelítésére vállalkozott.
Ennek jegyében tanulmányozta a két világháború közötti hazai nemzetkarakterológiai – múltértelmezést,
identitásprogramot és jövőképet magában foglaló – irodalmat, s ebben különösen Németh László publicisztikáját. Ez viszont elvezette a Németh László számára forrásként használt Oswald Spengler műveinek feldolgozásához.
A Bibó István szemléletére nagy hatást gyakorló
gondolkodók közül feldolgozta Hajnal István magyar
történész Európa-koncepcióját, s azon belül különösen
a szokásszerű és okszerű társadalmak megkülönböztetését, valamint a kölcsönös szolgáltatások társadalmának
– Bibó István értékvilágát nagyban befolyásoló – tételét,
Liget Könyvek
Budapest, 2001
200 oldal, 1200 Ft

118

tiszatáj

s összehasonlította egymással Hajnal István és Bibó István felfogását.1 A történelmi olvasmányok feldolgozása során szembetalálta magát a modernitás posztmodern – északamerikai és nyugat-európai – bírálóinak munkáival és (kötetének tanúsága szerint)
a kettőt egymásra vonatkoztatta. Egyik tanulmányában pedig Bibó egyik mestere,
Guglielmo Ferrero olasz történetíró és filozófus legitimitás-értelmezését vetette össze
Bibó István interpretációjával.2
Tanulmányai mellett több kortárs filozófus, történész és politikai szakíró művét
rekonstruálta és értelmezte. Írásai folyóiratokban (Filozófiai Figyelő, Studies in East
European Thought, Világosság, Beszélő, Liget, Régió) és tanulmánykötetekben (A hatalom
humanizálása, A szabadság kis körei, Megtalálni a szabadság rendjét. Tanulmányok Bibó
István életművéről) jelentek meg.
A megátalkodott jóhiszeműség esélyei a szerző első könyve. Most írja a másodikat,
Bibó István politikai gondolkodását feldolgozó monográfiáját. Ennek a munkálatairól
is tájékozódhatunk a Ligetben és a Régióban megjelent újabb írásaiból: Bibó István
1956-ban, Élet, szabadság, politika. Kultúrkritika és republikanizmus Hannah Arendt politikai filozófiájában, Harmadikutas magyar gondolkodók. Németh László, Hajnal István,
Bibó István, Nemzet, önrendelkezés, nacionalizmus Bibó István gondolatvilágában.3

II.
Szerzőnk három témát jár körül a kötetbe beválogatott (abban újraközölt, folyamatos jegyzetszámozással ellátott) kilenc esszéjében.
Három írásban (7–64) Oswald Spengler (Blankenburg, 1880–1936 München) modernitás – (civilizáció) kritikáját rekonstruálta, kirajzolta annak kontextusát és véleményt alkotott arról, hogy a Spengler-féle hanyatlástörténet mennyire alkalmas a fo1

2

3

Hajnal István: Az újkor története. In: Egyetemes történet négy kötetben. (Szerk. Hóman Bálint,
Szekfű Gyula, Kerényi Károly). Magyar Szemle Társaság kiadása, Budapest, é. n., III. 1936.
Reprint: Akadémiai Kiadó, Budapest, 1988, Uő: Technika, művelődés. (Szerk. Glatz Ferenc)
História-MTA Történettudományi Intézete, Budapest, 1993, Hajnal István. (Vál. s. a. r. bev.
jegyz. Lakatos László). Magyar Panteon, 9. Új Mandátum Könyvkiadó, Budapest, 2001. Vö.
Lakatos László: Az élet és a formák. Hajnal István történelemszociológiája. Új Mandátum
Könyvkiadó, Budapest, 1996, Kovács Gábor: Hajnal István és Bibó István történelemszemlélete. In: A szabadság kis körei. Tanulmányok Bibó István életművéről. (Szerk. Dénes Iván Zoltán). Osiris Kiadó, Budapest, 1999. 200–215. Lásd még: A Kossuth-emigráció Törökországban.
(Szerk. bev. Hajnal István). (Magyarország újabb kori történeti forrásai. Iratok az 1848–49-es
emigráció történetéhez). Magyar Történelmi Társulat, Budapest, 1927, Hajnal István: A Batthyány-kormány külpolitikája. (Értekezések a történeti tudományok köréből. Új sorozat, 1.).
Akadémiai Kiadó, Budapest, 1957. Második kiadás: Gondolat, Budapest, 1987.
Kovács Gábor: Félelem, hatalom, legitimitás. Guglielmo Ferrero politikai filozófiája és Bibó István ehhez való viszonya. In: Megtalálni a szabadság rendjét. Tanulmányok Bibó István életművéről. (Szerk. Dénes Iván Zoltán). Új Mandátum Könyvkiadó, Budapest, 2001. 235–264. Vö.
Guglielmo Ferrero: Kaland. Bonaparte Itáliában. (Ford. Bibó Judit). Osiris Kiadó, Budapest,
2000, Uő: Újjáépítés. Talleyrand Bécsben 1814–1815. (Ford. Bibó Judit). Osiris Kiadó, Budapest, 2002., Uő: A hatalom. A legitimitás elvei a történelemben. (Ford. Járai Judit). Kairosz Kiadó–XX. Század Intézet, Budapest, 2001. Bibó Judit mindkét fordítása kiváló, a harmadikként felsorolt könyvé viszont – még a hazai igen egyenetlen mezőnyben is szinte – párját ritkítóan gyatra.
Liget, 2001/12. 66–72, 2002/6. 43–60, 2002/8. 64–75. Régió, 2002/3., sajtó alatt.

2003. február

119

gyasztói társadalom bírálatára. Arra, hogy az öncélú hatékonysággal szemben, azon túl
perspektívát mutasson egy emberközpontú értékvilág irányába. Válasza abban summázható, hogy a gyakran ma is meggyőzőnek ható tünetleírások alkalmazhatósága
a mai viszonyokra látszat, s a lényeg korhoz és személyiséghez kötött. A konzervatív
hanyatlástörténet civilizációkritikája – hasonlóan a modernitást bíráló mai konzervatív tünetleírásokhoz – nem mutat kiutat az elmúlt évtizedekben kiépült, nálunk most
elterjedő észak-amerikai és nyugat-európai fogyasztói társadalom viszonyaiból.
Négy írásban szerzőnk Bibó István (Budapest, 1911–1979) és a rá is nagy hatást gyakorló, az európai közép- és újkort értelmező kiváló magyar történész, Hajnal István
(Nagykikinda, 1892–Budapest, 1956) múltértelmezését és jövőképét szembesíti a posztmodern társadalom bírálataival (65–132). Bibó István a legnagyobb magyar demokrata
politikai gondolkodó volt, Hajnal István pedig elsősorban egyetemes történelem-értelmezései révén gyakorolt maradandó szellemi hatást az utókorra (szerzőnk is ezzel foglalkozik), de utat tört a törökországi Kossuth-emigráció és Kossuth 1848-as külpolitikájának tárgyilagos feldolgozás irányába is.
Ebben a részben találjuk meg a könyv címének a magyarázatát, hiszen a szerző az
egykori falukutató Szabó Zoltán (Budapest, 1912–Vannes, 1984) által 1960-ban „megátalkodott jóhiszeműség”-nek nevezett bibói beállítottság esélyeit latolgatja összegyűjtött
esszéiben. Azt, hogy az öncélú hatékonyság világával csak a premodern társadalmakba
való visszavágyakozás szembesíthető, vagy van, lehet és reális-e más jövőkép. Olyan,
amely nem a személyes uralom világát kívánja visszahozni, hanem a személytelen –
uralmi szemlélet nélküli, tárgyszerű – szolgáltatások rendszerét nagy, maradandó és kívánatos vívmánynak tekinti, és annak alapján rajzolja ki a maga jövőképét. Azt,
amelyben a társadalom szerveződése a mindenki számára hozzáférhető, kialakítható
értelmes egyéni élet kerete, maga a társadalom szerveződése pedig a szabadság és a demokrácia elveire épül. Ez viszont nem csupán az öncélú hatékonyság és a fogyasztói
társadalom értékvilágával áll szemben, hanem Spengler hanyatlástörténeti diagnózisával, a születési kiválasztás és a személyes uralom tekintélyelvű és arisztokratikus értékvilágával is. Alapvetően különbözik tehát a posztmodern fogyasztói társadalomkritikák közül azoktól, amelyek a modernitás iránti fenntartásaikból indulnak ki és oda
érkeznek el, hogy a modernitás bajait konzervatív nosztalgia jegyében a premodern
társadalmak visszaállításával kúrálnák ki.
Utolsó két írásában (162–197) szerzőnk néhány kortárs posztmodern elmélet áttekintésére és azok eltérő vonásainak számbavételére vállalkozik. Ezt annak alapján teszi, hogy a globalizáció folyamatában az értelmezők miben látják a politikai szféra
helyét és szerepét, és az egyén szerepét, és személyiségstruktúráját. Úgy látja, hogy ahelyett, hogy egységes, tagolatlan egésznek tekintenénk a posztmodern társadalomkritikai elméleteket, differenciált képet kell alkotnunk róluk. Mindenekelőtt aszerint, hogy
prófétai leleplezést, konzervatív hanyatlástörténetet társítanak premodern nosztalgiával, vagy megalapozott, árnyalt, tárgyilagos diagnózist kísérelnek meg kialakítani és
aszerint, hogy nosztalgikus visszavágyódással idéznek fel egy eszményített, s talán
ilyen formában sohasem volt múltat vagy demokrata, vagy az egyéni és közösségi önrendelkezés alapján álló terapikus jövőképet próbálnak meg nyújtani. Ezzel a megkülönböztetéssel viszont a szerző Bibó István értékvilágát alkalmazza a posztmodern
irodalmára.

120

tiszatáj
III.

A majdani újabb könyvekhez érdemes lenne bevezetőt és utószót írni, amelyekben
meg lehetne fogalmazni a szerző értékvilágát, módszerét és műfaját.
A szerző műfaja az eszmetörténeti esszé, amely egy téma feldolgozásának, értelmezésének rekonstrukcióját, korabeli kontextusának megrajzolását (azt, hogy a téma feldolgozása milyen diskurzusba illeszkedik, milyen élmények húzódnak meg mögötte,
s a téma feldolgozójának milyen szemléleti dilemmája/i volt/ak), más megközelítésekkel való összehasonlítását és a szerző értékelő állásfoglalását tartalmazza.
Kovács Gábor empatikusan rekonstruál, tárgyszerűen rajzolja meg a szakirodalom
nyomán a kontextust, és kedves iróniával ellensúlyozza a szellemi divatok csábítását,
s így tart tőlük távolságot és érvényesíti szellemi autonómiáját. Könyve elmélyült mondanivalójú, ugyanakkor a figyelmes olvasó számára élvezetes olvasmány. Olvasását melegen ajánlom mindazoknak, akiket hagyomány és korszerűség egymáshoz való viszonya és mai dilemmái érdekelnek, s akik hajlandóak a sematizálás skatulyáitól elrugaszkodni.

Dénes Iván Zoltán

MAGYAR ARLES (2002)

MÛVÉSZET
TROGMAYER OTTÓ

Kass 75*
Csaknem fél évszázada már, hogy apámmal üldögéltem a pici fonyódi házikó lépcsőjén, rácsodálkozva az augusztusi éjszaka egére, hallgatva a tücskök cirpelését, nézegetve a szentjánosbogárkák lámpáit, s ringatózva az örömben, hogy apámmal én meg
úgy éreztem, hogy apám is kezd felnőttnek tekinteni. Ő, a maga tapasztalatával, két világháborút átélve, magam pedig égre törő becsvágyammal, hogy neki bizonyítsam, lesz
belőlem valaki.
– Tudod, fiam, az igazi öröm, vagy ha úgy akarod boldogság, a magunk szép emlékeire való visszaemlékezésben rejlik, mondta. Átfutott rajtam, mennyi titkos szép emléke lehet, ám nekem akkor még nem volt annyi eszem, hogy felmérjem mi az igazán
szép, mi az igazán fontos emlék.
Mindezt azért mondom el, mert „már magam is abba a korba értem, amikor az
ember rendezgetni kezdi emlékeit, korszerű szóval fájlokba igazítja, s ezek közül nekem, az egyik fontos a Kass.
Az ő fáljából is kimagaslik
egy performance, valamikor
a hetvenes években a Bartók
kopott színpadán.
Ha felidézem, elkezdenek
a képek, hangok suhanni az időben, s valami nagyon kellemes
érzés, hangulat tölt el. Izgalmas
várakozás, zsongó közönség,
sok barát, ismerős, valami különlegesnek kell történnie.
Persze, mindez olyan magyar módra, semmi sem működik, nincs áram, a zongora elhangolódott, zörögnek, fecsegnek, majd ebbe az általános
zűrzavarba mint egy villám, hasít Csengery Adrienn varázsos
hangja, a korát messze megelőző Kurtágh házaspár négykezese, az akkor világszenzációnak számító alkotás, a diElhangzott 2002. december 17-én,
a Kass Galériában, a művész könyvillusztrációiból rendezett kiállítás
megnyitóján.

122

tiszatáj

lemma, a számítógép által vezérelt animációs film, aztán újra ködös emlékek, lehet,
hogy ott volt Juhász Ferenc is, meg még sok más fontos ember, ám ezt a zűrzavart
uralta egy alacsony, már akkor is kissé kopaszodó férfiú, a Janó, aki mindezt Szeged
város közönségének hozta.
Tanúim, akik akkor ott voltak, Simoncsicsné, Kulka Eszter, a Lipták Mari, Pacsika
meg az a száz ember, aki lélegzet-fojtva élvezte a zűrzavart, s ebben azt a csodát, amit
Kass odavarázsolt. Igen is varázsolt, mint ahogy azóta sokszor, akkor is amikor egyedül volt, akkor is amikor Faludyt hozta Szegedre, akkor amikor ezt a törpe, és mégis
óriás Parnasszust, a Kass-galériát benépesítette, Istenekkel, félistenekkel, meg néhány
kóbor démonnal is, hogy teljes legyen a szentséges társulat. Ehhez a varázslathoz mindig járult zűrzavar is, de ez hozzátartozik egyénisége bájához.
Azután felidéződnek azok az emlékek, amellyel a sors évtizedek alatt megajándékozott, a hosszú beszélgetés az úszóház tatján, a világ már félig meg volt váltva, amikor közbejött valami, a Tandiék meglátogatása, amikor vagy hatszor elmentünk az új
ház előtt, de nem ismerte föl, hová is tartunk, a Budakeszi új ház avatása, Banda Ede
gordonkázott, és Janó meghívott, hogy aludjak ott, mert van bőven hely. Pár perc
alatt el is felejtette, voltunk vagy 150-en, állóhely sem volt. Felsorakoztak a Székely
sor 21 vacsorái, sok-sok megnyitó fáradt mosolya, a Hankóczy utca, szorító határidők
meg újabb és újabb sikerek a Kossuth-díjig.
Ki ez az ember, aki ennyi szép emléket rakott le bennem?
Kass a huszadik század egyik legnagyobb magyar képzőbűvésze. Nem tévedés, nem
a szófintos miatt mondom, hogy a beszélyen facsarintsak egyet, ő bűvész, varázsló.
Félelmetes balkezével, az abba szorított írószerrel elbűvöl, elvarázsol, nem csak
a rajz, hanem a szobor, a pasztell, az olaj, a szita, és nem érdemes tovább ragozni, az ábrázoló művészet csaknem minden területén. A fő ág persze a rajz, s annak is legpopulárisabb ága, az illusztráció. Ugyan kinek volt lehetősége, hogy több mint 500 könyv,
Isten tudja hány rajzát adja olvasó milliók kezébe? A millió nem túlzás, csak rövid fejszámolás eredménye.
Kass művészetének egyik, talán a legfőbb varázslata, hogy az esztétikai élvezet,
öröm mellett, titkosan, ügyesen átvarázsol bennünket, átélésre kényszerít, a megjelenített figurák alakjába parancsol. A parancsnak engedelmeskedünk, s csak utólag vesszük
észre, hogy egy ici-picit be vagyunk csapva, mert mi csak hisszük, mi vagyunk a történet hősei, pedig nem, az igazi hős ő, önmaga az alkotó, hisz nem is lehetne másképp.
Egymás után és egyszerre ő a borongó királyfi Hamlet, a sziklaszelídítő, vízfakasztó,
pusztai vándor Mózes, százéletű, rejtélyes kékszakállú herceg, a szarvassá változott fiú,
a börtönjárt Faludy vagy Leonardo, az univerzális zseni és még száz és száz más hős.
Ő a fejek titkainak tudója, ő beszél Szent Ferencként a madarakkal.
Igen, ez mint Ő, az itt fekvő könyvek hősei is Ő, általa leszünk mi is hősök, de én
tudom, hogy igazi képe, s titkon énje, a legutóbbi tankönyv címlapjáról ravaszkásan
mosolyogva ránk néző Csili-Csali Csalavári Csalavér.

2003. február

123

DARVASI LÁSZLÓ

Csodák, sebek, angyalok,
és egy festõ
Van Szuromi Pál barátunknak egy szép szava Pataki Ferencről, s ez a szó úgy
hangzik, hogy létfestő. Mi, akik úgy élünk, hogy tudjuk, az életünk bármelyik pillanatában megmérettetés lehet, mert bármelyik pillanatban benézhet az ablakunkon az Isten, vagy bedobhatja kővel, érteni véljük, hogy Szuromi Pál mire gondolt. Például azt
is tudjuk, hogy a csodákért dolgozni kell. A csoda munkás dolog, csupa nyűg, fáradalom, reménytelenség, míg nem egyszer csak. És munka a figyelem is, olyan tekintettel
járni-kelni az ég alatt, amelyet a lélek irányít, fák, nők, felhők, házak, férfiak, naponta
százszor megkérdezni, hogy miféle szerkezet az ember, és egy repedés a földön, amin
állunk, jól van, a lényeg talán csak annyi, hogy a lélek többet lát, mint a szem.
A csodában az a csodálatos, hogy matériája a hétköznap anyaga, sár, szar, por és
körömreszelék, vagy az izgalom ezüstös nedvessége az ölben. A csoda nem istenből
van, nem is az angyal nyers, porcukros húsából. A csoda az, hogy a csodátlan csodálatos lesz. Sutting ezredes, Mészöly Miklós felejthetetlen hőse, lova is, midőn kilövik,
tovább vágtat, mert olyan erő röpíti tovább, amelyet emberi értelem fel nem foghat.
Csodák pedig nincsenek, nem is voltak, nem.
Minden csak lehetne.
Isten nincs.
Ha Isten lenne, akkor nem azért lenne, hogy legyen. Isten létezése elbújás, elbújt,
mert dühíti, hogy rosszul sikerült, sok hiba, tévedés, nem halt meg, dehogy is. Viszont
vannak kivételes pillanatok. Ott rejtőzik az ég takaró alatt, de közben meglátjuk a kezét, amivel a nyakunkat szorongatta. Valami fényesség a sötét vásznon, egy vágás:
a megszólíthatatlan jele.
Pataki Ferenc kifejezetten csodaváró, csodakereső művész. Kevesebb áhítatos festőt
ismerünk őnála. Nála az áhítat munkamódszer, program, a megismerés egyik formája.
Vagyis Pataki áhítata nem valamiféle önfeladó, személyiségvesztő
transzcendencia, hanem a művészi
figyelemnek olyasféle megnyilvánulása, amely a boldogságot vagy
a csodát, vagy éppenséggel a magasabb erő jelenlétét történés közben
ábrázolja. Nem megtörtént, hanem
jelen van. Nem volt, hanem van.
Folyamatosan el vagyunk bűvölve attól, hogy élünk,
hogy kifogy alólunk a föld pora,
hogy a hétköznapi hercehurcának nem értjük az okát és a miértjét,

124

tiszatáj

el vagyunk bűvölve attól, olykor megvakarhatjuk az ördög szőrös, domború hasát,
hogy a gyerekkor elmúlt,
el vagyunk bűvölve egy másik ember lázas, nekünk kinyíló testétől,
el vagyunk bűvölve ettől a mostani ősztől,
attól, hogy tud jó is lenni, hogy egy pillanatra megtalált bennünket a kegyelem fénye…hát ilyesmik jutottak az eszünkbe, amikor Pataki Ferenc festményeit bámultuk
a mester műtermében, amikor a Bartók Béla Művelődési központban rendezendő kiállítására készült.
Hiszen ezen a kiállításon is miféle szerkesztési elvet gyakorol Pataki Ferenc! A képlet látszatra egyszerű. A fortyogó, kavargó indulatok, a félelmek és a szorongások sötétségéből haladunk a fény, a világosság pontos, ősi formái felé. Csakhogy a sötét tónusú felületen, mondjuk, a valószerűtlenül keskeny, a gyermekkori Tó utca fölött lilán hullámzó égbolton, vagy egy légópince fojtogató sötétségében rendre fölvillan, fölszikrázik valami titokzatos esemény.
Ő az angyal.
Az angyal, tudjuk jól, erősebb lét, s mindamellett hír. Üzenet. Az angyal megvakít,
földre dönt, kificamítja a vállad, sebet ejt rajtad, nyugtalanságot hoz. Eszünkbe jut
Baka István, aki azt mondta egyszer minekünk, hogy Isten biztosan nincs, viszont angyal biztosan van. Ha lenne Isten, a sors rend lenne, nem pedig következmény. Olyan
ez a fehér villanás Pataki sötétre festett vásznain, mint valami seb, igen, amikor Pataki
Ferenc angyalt vagy éppen csak a nyomát, a jelenlétét festi, akkor mintha sebet ejtene
a vásznon.
Ha az angyal, a hír, seb, akkor, a csoda is seb.
Seb, sebesülés, tökéletlenség.
Belépdel a kórterembe a szolgálatos nővér, fűzős bokacipője van, tegye szabaddá
a tomporát, kérem, szól, sebet ejtek magán, egy tűhegynyi sebet, amin keresztül majd az
Ön corpusába szivárog az éter.
Aztán ül néhány pillanatig mellettünk, tekintete révült, megszólal.
Amikor megszúrom, nagyon fog fájni. És ez a fájdalom csak az Öné lesz, senki
másé. De nem ez az érdekes. Hanem még az eszébe jutna valami más is. Talán az jut
az eszébe uram, hogy a világ nem más, mint egy irdatlan kórterem, ahol mindenki
a nagybeteg Istent gyógyítgatja.
A szomszéd szobában egymás ecseteit lopkodják a festők.
Az egyik haldoklik, de még mindig fest.
Már vak, de még mindig fest.
Elfelejtette a színeket, de még mindig fest.
Nincs keze, a szájával fest.
Nem tudjuk, a mester tudatában van-e a gesztusnak, vagyis annak, hogy ő vásznon
az angyali fehér villanással, vagy a Húsvét után című kép derengő keresztjével, a légópince sötétségében felvillanó fénnyel voltaképpen megsebzi a felületet.
S milyen érdekes, amikor a festő rátalál a fényes formákra, amikor házakat alkot
fényből és tündöklő világosságból, nos akkor a fényes felületen, mintegy az eddigiek
ellentejeként megjelenik egy sötét folt, valami sötét seb, mély tónusú derengés, hogy
tehát maga a fényből szőtt, rajzolt, épített otthon is tökéletlen.
Azt tanultuk Pataki Ferenctől, hogy élni annyi, minthogy elbűvölve viseljük el
a tökéletlenségünket. És hogy ne higgyük magunkat tökéletesnek akkor se, ha bizonyosak vagyunk abban, hogy éppen valami tökéletest látunk.

Kérjük kedves olvasóinkat, hogy személyi jövedelemadójuk egy százalékával támogassák a Tiszatájt. Amennyiben úgy döntenek, hogy lapunk fenntartásához hozzá kívánnak járulni, rendelkezzenek a következő adószám javára:
Tiszatáj Alapítvány
19082349 2 06
Egyúttal közöljük, hogy az elmúlt évben a Tiszatáj Alapítvány a fölajánlásokból
87 ezer forintot kapott. Ezt az összeget emelt terjedelmű lapszámaink nyomdaköltségére fordítottuk. A támogatást köszönjük!
*
A Tiszatáj 2003. januári számában olvasható Tőzsér Árpád kritikája Hizsnyai Zoltán
Bárka és ladik c. kötetéről. A megjelent változatban Bárczi Zsófia és Sánta Szilárd
margináliái H.N.P. monogrammal szerepelnek. A kezdőszavat és a valódi szerzőt feltüntetve: Az irónia azért ebben a kötetben is működik… (B.ZS.), Az olvasó önértése
helyett/mellett… (S.SZ.), A cikluscímek számozással… (S.SZ.), Maguk a cikluscímek
eleve… (B.Zs.), Ezt a “találkozást”… (S.SZ.), Rejtély, hogy… (S.SZ.), Egy másik lehetséges “bejárat”… (B.Zs.). A fennmaradó négy, H.N.P.
monogrammal ellátott széljegyzet szerzője – értelemszerűen – H. Nagy Péter. Benyovszky Krisztián és Németh
Zoltán margináliái nem cserélődtek.
*
A Tiszatáj Könyvek következő kötete februárban jelenik meg. Petri Csathó Ferenc Kődoboz c. verseskönyvét
Szepesi Attila válogatta, az 1995-ben elhunyt költő
portréját is az ő esszéje rajzolja meg.

Márciusi számunk tartalmából:
BORBÉLY SZILÁRD, GÖMÖRI GYÖRGY, PINTÉR LAJOS, TANDORI DEZSŐ,
VÖRÖS ISTVÁN versei
CSIKI LÁSZLÓ filmnovellája
DOBAI PÉTER, GRECSÓ KRISZTIÁN, NAGY KOPPÁNY ZSOLT prózája
POSZLER GYÖRGY esszéje Déry Tiborról
Diákmelléklet: ALFÖLDY JENŐ Illyés Gyula Bartók c. verséről

Ara: 250 Ft
PlnfivPtnVnnlí- 9 0 0 Ft

c

