tiszatáj
1998. DEC. * 52. EVF

Oravecz Imre, Veress Miklós versei
Darvasi László, Kálnay Adél prózája
Bálint Péter, Sándor Iván esszéje
„Honnan jövünk? Mik vagyunk?
Hová megyünk?"
(Nemeskürty István, Miskolczy Ambrus,
Pomogáts Béla, Szépfalusi István írása)

Diákmelléklet: Debreczeni Attila
Fazekas Mihályról

tiszatáj
IRODALMI FOLYÓIRAT

Főszerkesztő:
OLASZ S Á N D O R

A szerkesztőség tagjai:
ANNUS GÁBOR
(művészeti szerkesztő)
HAJÓS JÓZSEFNÉ
(szerkesztőségi titkár)
HÁSZ R Ó B E R T
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány,
a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 425-670. Levélcím: 6701 Szeged, Pf. 149.
Terjeszti a HIRKER Rt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LII. ÉVFOLYAM, 12. SZÁM
1998. DECEMBER
ORAVECZ IMRE: Kert; Június 21.; November; Ablak I;
Ablak II. ..................................................................
VERESS MIKLÓS: Tócsatükör; Három szó; Megint ......
SÁNDOR IVÁN: A veszendő személyiség nyomában
(A Proust-recepció a hatvanas évekig) ....................
Marguerite Yourcenar levelei Jean Moutonnak (Lackfi
János fordításai) ........................................................
BÁLINT PÉTER: „és én kések közt ülök itt” (Kass műhelyében) .................................................................
DARVASI LÁSZLÓ: Baltazár, a tréfacsináló testvér ........
PINTÉR LAJOS: álmomban mondom; István király
verses históriája ........................................................
KÁLNAY ADÉL: Ilyenek lehetnek az angyalok .............
KABDEBÓ TAMÁS: Utazás a szívem körül .....................
„Szelíd, szorgos vidámság” (Beszélgetés Szilasi Lászlóval) Készítette: Milbacher Róbert ..............................

3
4
8
16
21
34
39
41
48
50

NÉZÕ
Mai bolgár költõk
BORISZ HRISZTOV: Az élet emléke; Esti trombitaszó;
A mama menyegzője; Lovacskám; Pitypangcsont
(Utassy József fordításai) ..........................................
KONSZTANTIN PAVLOV: Bolgár-babiloni vers; Prelűd
– a pókok; Flotáció; Beteges érzékenység; A mitológia csődje (Utassy József fordításai) .........................
PETAR ALIPIEV: Kérészek; Balkon; Kakukk; Déli
szellő; Szilfák; Fűben (Kiss Benedek fordításai) ........

56

60
63

EKATERINA JOSZIFOVA: Augusztus van s átjár a szerelem; Körök; A forrás; Nyílott a külső ajtó; Műterem; Szoba emléke (Szondi György fordításai) .....

66

„Honnan jövünk? Mik vagyunk? Hová megyünk?”
MISKOLCZY AMBRUS: Mítosz és valóság (Az 1849. évi
magyar zsidóemancipációs törvény) .......................
NEMESKÜRTY ISTVÁN: Nyelvünkben élünk ................
SZÉPFALUSI ISTVÁN: A mai tegnapiak és a holnap (Magyarország euro-atlanti csatlakozása és Ausztria) ...
POMOGÁTS BÉLA: Integrációs kihívások ......................

70
78
82
87

TANULMÁNY
SZÉLES KLÁRA: Motívum – metafora – életmű (Tőzsér
Árpád költészetéről és a Leviticusról) .....................

93

KRITIKA
VEKERDI LÁSZLÓ: Pintér Lajos: Fehéringes foglyok .... 102
BOMBITZ ATTILA: Lassú terhek (Tar Sándor klasszikus tényformáiról) ................................................... 105
SZABÓ TIBOR: Egy szegedi polgár-festőnő: Kopasz
Márta ........................................................................ 111
Szerkesztői asztal ........................................... a belső borítón

ILLUSZTRÁCIÓ
KOPASZ MÁRTA munkái a 7., 38., 47. és a 49. oldalon

DIÁKMELLÉKLET
DEBRECZENI ATTILA: A „kötött ihletek” költője
(Fazekas Mihály: Cs. et F.)

ORAVECZ IMRE

Kert
Tavasszal padostul áttelepítettem a földbe ásott lábú faasztalt a szilvafa alá,
hogy mellőle figyelhessem az árnyékok délutáni nyúlását a füvön.

Június 21.
Dregoly fölé ért a Nap,
holnap indul vissza Lak felé,
és apránként visszaveszi a nyarat.

November

Egy élénk pirosszínű levél a juharfán maradt,
és most rázza a szél,
távolról olyan, mint reszkető, apró lángnyelv.

Ablak I

Az ablakomra járnak a cinkék,
és szorgalmasan szedegetik a résekből a rovartetemeket.

Ablak II

Ma egy cinke benézett az ablakomon,
és nem ijedt meg,
mikor meglátott.

4

tiszatáj

VERESS MIKLÓS

Tócsatükör
Elkerengőzik a halál édes-kesernyés
illata-szaga mint egy weöresi valse triste
a szobából le a ligetbe – ettől kissé
ferdébben esik a halottak napja előtti
zápor de azért hull hulladozik: koszorúk
csüggnek az ajtókilincseken és azok
szaglanak mintha a művirágok is fölélednének
az esőkopogásra: olykor eláll és petőfizik
a fákkal a bús őszi szél – fölpörgeti a
színeket a szürke egekbe ahonnét ferdén
visszahulladoznak avarrá tárgyiasulva:
olyan ez mintha szivacson lépdelnék –
ázott föld ázott levél ázott madár
néhol egy-egy letépett fehérség bottalanul
tehát nem zászlórongy:
csak egy aszályos
ősz záporok előtti emlékei szemétként:
bugyi gatya melltartó harisnya kétes
állapotban – minden ami megtörtént már
visszavonhatatlanul kifakulva:
így
terjeng a halál édes-kesernyés illataszaga akár egy ravatalozóban amíg rá nem
zárják a koporsót az utolsó halottra is
csakhogy ott keveredve a gyertya- és tömjénfüsttel itt meg tisztán:
valamiféle múlt
amely jövővé jelenedik ha méltóak maradunk
ehhez a lombátvonuláshoz és tócsatükröződéshez
bár a színeket kifútta lelkünkből a szél
és csak konturjainkban maradunk meg:
ilyen

1998. december

5
kontár elégia ez és lefordíthatatlan mint a
vanás és levés – ahogy kamasszá öregedő
költőbarátom tette föl a kérdést a szokásos
hajdu-judu helyett egykor: ugyebár vanni
lehet de lenni nem vanhatunk – elhamletultan
aki csak így épp átsétál a ligeten orrában
ezzel az édes-kesernyés illattal-szaggal és
a színtelenséggel eltócsásult szemében
– mert tócsatükör az is –
nekiszalad egy fának
rémülten mert azt a múltat látja szemberohanni
ami valóban vanna és mégse vanhat – ez a való
és nem az a kontármunka a filmszalagos visszafele forgatott percek a tüdővágó-asztalon
kiszabdalt idők nélkül: mindig a kimaradt
lett volna fontosabb mégséző talánnak:
dehát
a premisszák szétáznak így ősszel mint szaros
újságpapiros – csak a halálnak ez az édeskesernyés illata-szaga konkluzióskodik:
hogy
az ember amolyan anti/k/Sziszifusz aki önnön
sziklazúzalékaiból
gör/öngyöl/geti föl
önmaga hegyét

Három szó
Félvak kutyával az embernek kissé bonyolultabb
sétálni a ligetben: kikerülni az embereket és
ebeket meg értetlenkedésüket a kerülőút miatt
de jobb mint magyarázkodni a kutyafélvakság
sajátos állapotáról:
kettős magánnyal jár mindez
és érthetőbb ha végül arra döbben rá állát
simogatva (nem a kutya persze) hogy megint

6

tiszatáj
mennyi ősz szakállat sercegett le reggel a
borotvája – árnyak nyaldossák kezét veszekszik
egy őrült rigóval fütyörész fütyörész pedig közben
a madár árnya is tovaröppent – szóval:
boldogtalan
mások helyett is pedig csak ő maga az mert azonos
azokkal akik azt állítják hazugul hogy úgy
szeretik és gyűlölik mint félvak kutyája akit
rángat míg belévesznek a szürkületbe és farkasvakság
gyötri:
mintha megint egybemosódna azzal amit
sejt – így inkább tesz egy tiszteletkört mert
méltóbb halálra várna mint amit neki szántak: vár
és vár és vár hogy lelőjék fölrobbantsák összehasogassa
a penge –
de semmi sem történik csak az ami
történik: így határoztak az égitestek az utak
a rendőrök és így döntött az Isten is: hogy aki
már földbetaposta magát – annak csak fölösleges
kegyelem volna amitől félvak kutyájával
ödöngve retteg
hiszen három szó csak:
fűszál a tankcsapdában

Megint
Beleböffent a csillagtalan űrbe
a csontokat kiszopogatja a szipirtyó idő
cuppogatva nagyokat és ujjait beletörli
a kontinens atlasz-abroszába
melyet
lefekvés előtt magányosan kiráz
a kétezredik emeletről: a földbe fehérlik
ezernyi velőtlen gerinc és mócsingtalan
csigolya de amíg szétmálik megbarátkozik
a férgekkel és gyökerekkel melyek benne

1998. december

7
és belőle élnek – a Nagy ön-Zaba
maradékából:
a tékozló fiú hazatér
és kirakja összelopott kincseit az asztalra
súlyosan hogy összerogynak a szúette
falábak és a szétrohadt padlaton által
a pincébe zuhan:
évezrednyi sötét lesz
megint
csak a szétcsírázott krumplik közt vartyognak
fölháborodottan soká a megzavart varangyosbékák

K OPASZ M ÁRTA : S ZEGEDI S ZENT G YÖRGY

8

tiszatáj

SÁNDOR IVÁN

A veszendõ személyiség nyomában
A PROUST-RECEPCIÓ A HATVANAS ÉVEKIG*
Mit ismer fel egy-egy korszak egy regényből? Ha a Proust-recepció első
szakaszát és a század harmadik harmadának nézőpontjait, értelmezési elveit,
teoretikus következtetéseit, nyelvét nézzük, ugyanúgy különbségeket láthatunk, amiként a századelejei és a századvégi regény között.
Az Én epikai helyzetét és a Műnek (mint alkotásnak és ethosznak) az értelmezői-olvasói tudatban változó szerepét figyelem. Arra is választ keresek,
hogy mi alakítja egy korszak irodalmi tudását, befogadói kultúráját; milyenek
a befogadói-értelmezői eszközök; mit jelent az, hogy a recepció megközelítési
változatai magáról a kultúrakorszakról is sok mindent elmondanak. Mi tehát,
amit a századelő recepciója már észrevett a Recherche-ben és miért azt vette
észre, továbbá hogy mi veszítette el ebből az időszerűségét és mi a maradandó?
Ugyanígy nézem a századvégi recepció néhány jellegadó teljesítményét: mit
vesz észre, miért, hogyan? De másfelől: mit nem vesz észre a maradandó előzményekből? Azt keresem tehát, hogy miképpen jelenik meg a befogadói nézőpontokban, beszédmódban, elemzői módszerekben a korszak szelleme, irodalmi tudata. Mindvégig a Recherche-ről és a Proust-mű értelmezéséről beszélek, ám a regényen és az értelmezésen túlmutatót is keresem, amelyben korszakunk irodalomelméletének, regényrecepciójának az irodalmi tudatot foglalkoztató kérdései összpontosulnak.
Új korszak a regény történetében, – a recepció első fejezete
Proust regénye egy évtized alatt nemcsak a regényről alkotott álláspontokat, de a kritikai megközelítést is átformálta. „Míg az egész kortárs irodalom
elszánt leleménnyel próbált a realizmus koordinátái közül kitörni, az ő módszere egycsapásra elvégzi a természet elemeinek azt a művészi átdelejezését, elvarázsolását, amelyre a többiek vágyakoztak. Módszerével nemcsak önállását
biztosította minden jövendő mű közt, hanem gazdag anyagának is új, meglepő
fénytörést adott.” (Németh László) Ernst Robert Curtius pedig kimondja:
„Prousttal új korszak kezdődik... a regény történetében...”
Ez a részlet A veszendő személyiség nyomában című esszém fejezete. A megelőző fejezetek
a Recherchet, mint a Cervantesszel kezdődő regénykorszak lezárását, s egyúttal egy máig tartó, új
szakasz elindítóját elemzik. A munka zárófejezete a hatvanas évek utáni recepciót tárgyalja. Az
esszé a Kijárat Kiadónál jelenik meg a Rocinante nyomában című, a századvégünk regényéről
szóló esszékötetemben. S. I.

1998. december

9

Az Idő problémaköre átfogóan foglalkoztatta az európai szellemet. Az is,
hogy a dolgok bennünk válnak realitássá. A „levegőben volt” az emlékezet
kérdésköre is a regényben, és nemcsak az individuum kezdődő, gyorsan tetőző
válsága miatt, hanem azért is, mert a tizenkilencedik–huszadik század fordulóján alakul ki az, amit később már természetes részeként a kultúrának történelmi tudatnak nevezünk, s amelyben centrális helyet kap a történeti emlékezet.
A korabeli recepció azonnal (tíz-tizenöt esztendőt gyors reagálásnak tekinthetünk) felismerte, hogy a Recherche-nek más az anyaga és a módszere, mint
minden megelőző regényé; azonnal felismerte tehát és alkalmazni kezdte az
epikai elemek összhangzatában az anyag és a módszer fogalmát, ezzel együttjáróan azt, hogy egy regény értelmezésében milyen jelentősége van az anyagában és a módszerében rejlő újdonságnak. Amikor Németh László leírta, hogy
Proustnál „a lelkünkben talált múlt visszakeltezett jelen”, akkor – egyelőre
még anélkül, hogy az értelmezői tudat kellő jelentőségében felismerte volna –
a linearitáselv megingása került napirendre, az a későbbi művekben és az irodalmi tudatban megkérdőjelezhetetlen evidencia, miszerint az emlékezettel,
a visszabontással dolgozó regény számára használhatatlan az évszázados regényszerkezet. Viszonylag gyorsan felismerte a recepció azt is, hogy a spontán emlékezésben nincs haladó idő, s ez is alapjaiban megváltoztatja az előrehaladó cselekményvezetést. A további alapvető (mindmáig érvényes) felismerésekhez tartozott hozzá, hogy a valóságban „más úton való” prousti behatolás azt jelenti:
a Recherche új utat nyitott abban, miszerint a regény nem más, mint a még fel
nem fedezett, ismeretlen valóságba való alámerülés. Ezek a felismerések tartalmazzák a meggyőződést, hogy egy regény stílusa sokkal inkább látásmód, mint
technika kérdése. Figyelemreméltó annak a felfedezése, hogy Proust mondatainak, nyelvének teljessége-telítettsége a legmélyebb gondolatokat poétizáló stiláris bátorságból születik meg (Gorges Cattani), valamint annak kiemelése, hogy
a hatalmas anyag és ismeret „emberfeletti intelligenciával és emberfeletti érzékenységgel” építi meg a teljes világát (Reynaldo Hahn).
A motívumok poétikai helyének és szerepének tisztánlátása és gazdag elemzése elválaszthatatlan a linearitáselv átértelmezésétől. Láttuk, hogy a prousti
motívumok miképpen formálják meg az Idő-folytonosságot. Németh László
veszi észre, hogy Proust a motívumok „összeszövésével tartja kézben a regénye
anyagát”. Ebben az értelemben hívja fel a korabeli recepció a figyelmet arra,
hogy maga a Recherche sem más, mint egy „regényre kiterjedő”, az egészen végigvonuló Vinteuil-dallam. Miközben az események „alárendelődnek” a motívumoknak, egy-egy motívum (séta, emlékfelidézés, illat, szín, hang) éveken-évtizedeken át végigkísér, s ezzel Proust „a folyamatos Időt a korszakok szakaszosságába fojtja bele”. (Németh László)
Ezekkel a felismerésekkel a korszak recepciója arról beszél, hogy a poétikai
elemeket nem technikai kérdésként, hanem az írói nézőpont részeként vizsgálja.

10

tiszatáj

A szerkezetet is, mint „elvarázsolt erdőt” (André Gide), amelyben minden a helyére kerül, a figurák gazdag világát is. „Az Emberi színjáték szerzője óta egyetlen francia író sem teremtett annyi eleven figurát, mint Marcel Proust.” (Robert Dreyfus)
Ezek a felismerések határozzák meg a mű és a mű értelmezésének kapcsolatát, a regény és a kritika párbeszédét. Mit nem lát (nem láthat még) a húszas–
harmincas évek regényelemzése? Azt, hogy a motívumok megszületése, elrendeződése, egymással való kapcsolata a poétikai funkción túl a regény első – és
mindmáig maradandó érvényű formafelelete az élet alapvető vezérlő mítoszainak az európai kultúrában megkezdődő kopására. A motívumok (szeretet,
bensőségesség, kapcsolatok, helyek, nevek, családok, épületek, séták, templombelsők, tárgyak, városok) ősi toposzokhoz, belül megélt mitológiai világhoz
fűződnek. Ezt jól érzékelik Proust regényének első elemzői. Az, hogy ez
mennyiben a „kallódó Én”, az európai szellem önvédelmi gesztusa, még csak
a kezdeti felismerés szakaszában van (lehet). (Már) feltűnik, hogy a motívumok részben a lineáris epikai útbejárást helyettesítik, de hogy itt magának a (regényen belüli, s főképpen az, hogy a kor kultúrhistóriai szakaszában már megkezdődő általános) mindenek felett álló emberi-történeti haladáselvűségnek
a megingása „reagálódik le”, még homályban van.
Az, hogy az élet egy haladáspályán vitathatatlanul előrejut, áthatja még
a gondolkozást. Az emberi kérdésekre megtalálható filozófiai-történeti-etikai
feleletekbe vetett bizalom még nem rendül meg. Ezzel függ össze, hogy a korszak recepciójának egyik legnagyobb vitakérdése a Recherche cselekményességecselekménytelensége. Az, amit Ortega cselekménytelenségként bírál („Ezekben
a kötetekben senki nem csinál semmit; nem történik semmi...”), amit az ő nyomán többen megismételnek, bizonyítja, hogy a recepcióban még nem jelennek
meg átfogóan a linearitás alternatíváiként Proust művében már megvalósult
poétikai újdonságok. Az is rejtve marad, hogy az Én törése, osztódása az
európai személyiség alvilágjárásának új útiszakaszát mintázza. A korszak még
nem ismeri, nem ismerheti fel azt, hogy a Recherche az utolsó nagy regénykísérletek közé tartozik, amelynek „Vinteuil-dallama” az Én megmentési kísérlete, az összerakás kudarca, illetve ebbe a kudarcba való bele nem nyugvás.
A korszak látja ugyan az Én megrendülését, de még bízik abban, hogy megvédhető az emberi integritás. A recepció egyöntetűen az Én „összerakhatóságában” fedezi fel a Recherche lényegiségét. Az Én-t csak „osztályának fiaként”
érzik a veszendőség árnyékában; az Én-vesztés „mindössze” osztályelmúlás.
Alkotó és romboló időt csak Beckett fedez fel (1931-ben). Abban azonban egységesek a legjelentősebb kritikák-tanulmányok, hogy az Idő az Én-en belül jelenik meg, mint megtalált valóság, mint irodalmi táj, annak mintájára, ahogyan
„a dolgok bennünk, emlékezetünkben válnak realitássá”. (Szerb Antal)

1998. december

11

Összefoglalva: a korabeli kritika a hangsúlyt a kiútra teszi. Ezt viszi tovább,
mint poétikai-etikai műüzenetet. Ez hatja át a legjelentősebb magyar értelmezéseket is, Németh Lászlóét és Gyergyai Albertét. A szellem nyitott a művek
hatására. A Recherche a befogadói tudatban a szépség, az európai kultúra alapértékeinek őrzője. A korszak „megkapaszkodási vágya” jelenik meg abban is,
hogy a recepció egységes a Recherchenek az olvasóra gyakorolt lélekformáló hatásában. A recepció metodikája is egységes abban, hogy konklúzióit kizárólag
a műből vonja le. Nincsenek olyan teoretikus mércék, amelyek nézőpontjaiból
vizsgálná. Jellegzetesség továbbá az, hogy a megközelítés a műnek a korszak
emberével, az Én belső világával kapcsolatos időszerű kérdéseivel is foglalkozik. Vitathatatlannak tekinti, hogy Proust műve a regényirodalmat alapjaiban átformáló mű. Az első akadékoskodók hangja gyorsan elnémul. Érzékeny
a befogadás arra is, hogy a zsenialitás egyik ismérve éppen az, hogy az irodalmi
hagyomány súlyos örökségei miatt nem egy megoldásban poétikai alkura kényszerül. Ezt emeli ki Beckett, vitathatatlannak jelentve ki, hogy Proust műve
milyen messzire jutott a regény hagyományaitól való elszakadásban, és erre
utal Németh László is: „A problematikus művek az olvasó nagy hozzájárulását
követelik, de mi ezt a hozzájárulást már megadtuk.”
Klaszicizálódás – meghaladás, – a recepció második fejezete
A Proust-recepció következő szakasza a negyvenes évek közepétől a hatvanas évek végéig tart. Két élesen elválasztható fejezetre tagolódik. Az első a Recherche végleges befogadása a világirodalmi kánonba. A második az értelmezések – a megelőzőekkel több ponton perben álló – új hulláma. Az elsőben:
a Recherche klasszikus lesz. A másodikban: elérik a klasszicizálódással járó meghaladási törekvések is. Az első fejezet recepciója mögött ott van a második világháború utáni nemzedék küzdelme, hogy még helyreállítható legyen „Auschwitz csöndje” után is az élet. Meginog, de még érvényben van a „világ elrendezhetőségére” irányuló törekvés. Megszületnek a Recherche-ről szóló monográfiák és a nagy összefoglaló tanulmányok. A második fejezet mögött az áll,
hogy visszavonhatatlan az erózió, az élet részekre hullása, az „egész” töredékekre osztódása, valami másnak, újnak kell következni a regényben is Proust
újdonságai után. Az első fejezet még felépítő, a második bevezeti a dekonstrukciót. Az első szakaszban – a könyvtárnyi új irodalom között – írja meg
François Mauriac összefoglaló Proust-tanulmányát. Megjelenik André Maurois
nagymonográfiája, nálunk – részben ennek nyomán – Réz Pál könyvecskéje,
Gyergyai Albert újabb átfogó tanulmánya, Szentkuthy Miklós nagyesszéje.
A meglátásokra, radikális változtatásokra, poétikai újításokra, amelyeket Proust
hozott, megérett a huszadik századi regény, és a legkülönbözőbb regényváltozatokban hasznosította, továbbvitte, amit Proust elkezdett. Változatos formák

12

tiszatáj

között érvényesült az Idő – Proust által epikai formában kifejezett – új szemlélete. Ez meghozta a linearitáselv mellett és vele szemben az új prózamegoldásokat. Ugyanakkor ez a regénykorszak – amiként a Recherche – napirenden
tartotta a műalkotás teremtő gesztusában megjelenő ethosz jelképiségét, mint
az alkotó utolsó esélyét a regényíró–világ–olvasó kapcsolatának megmentésére,
és megalapozta azokat az újabb irodalomtörténeti nézőpontokat, beszédhangot, értelmezési módszereket, amelyeknek eredményei alapján megtörtént
a klasszicizálás, megszülettek a monografikus megközelítések.
Virginia Woolftól Faulknerig (két szélső pont) terjedtek az Idő új értelmezői. A korszak monográfusai már nemcsak a korábbi regénykoordináta félredobását és az új epikai formák felfedezőjét klasszicizálják Proustban. A regény
„megmentésének” lehetőségeit figyelik. Maurois-t mindenekelőtt a regény mögötti korválság és személyiségválság foglalkoztatja. Proust művét mint utolsó
teljesség nézi (szerelem, osztály, történelem). A szerkezet székesegyházszerűen
gazdag – mondja –, olyan egész, amelynek poétikai magja a szekvenciák tökélye és a prousti mondat telítettsége. A mikroelemzések Maurois-nál éleslátóan
összegezik a Recherche regénymódszerét. Fontos ugyanakkor, hogy az Én válsága sem az ő monográfiájában, sem a korabeli recepcióban még nem kerül
előtérbe.
Van a klasszicizálásban, a lexikoncímszóvá válásban némi leckefelmondó
igyekezet, szolid unalom. Proustot már nem kell felfedezni, műve befogadásáért már nem kell megküzdeni. A tizenkilencedik századi regény formaelemeinek megváltozása már nem kelt feltűnést, mintha a Recherche-ben sem volna
már értelmezni való. Az ilyen vacuum a gondolkodástörténetben a váltás-változás első hírnöke. Az ötvenes–hatvanas évek fordulója hozza el a változást:
Budapest–Varsó, majd Róma–Párizs–Prága; útjukra indulnak az „új hullámok”
a filozófiában, a színházban, a filmben, a képzőművészetben; új vonások jelennek meg az irodalmi művek értelmezésében; Proust regényének recepciója
is változik.
A váltásban együtt kavarog egy olyan megközelítés, amely szerint a Recherche-nek nincs már mérvadó üzenete a hatvanas évek regénye számára, azok
az újítások, amelyek hozzá kapcsolódnak, meghaladásra várnak, és az olyan
megközelítések, amelyek szerint a mű előre tekint a jövő felé. Nathalie Sarraute írja (1956-ban): Proust regénye „távolban ragyog, mint egy letűnt csillag... Nincs már messze az idő, amikor ezeket a történelmi emlékműveket csak
vezető kíséretében lehet körüljárni, iskolás gyerekek csoportjainak társaságában, tiszteletteljes csöndben és kissé rideg bámulat közepette”.
Sarraute ugyanitt azt is leírja, hogy Proust módszere azért időtálló, mert
„segítségével a regény a maga terepén marad, s olyan eszközökkel él, amelyeket egyedül a regény tud alkalmazni... ez a módszer az úgynevezett megújulás
leple alatt nem tapad a múlthoz, hanem a jövő felé tekint”.

1998. december

13

Van Sarraute értelmezésének egy olyan rétege is, amely megadja a Recherche
hagyatékán való túllépés irányát: „Mindenképpen szabad egy új technikáról
álmodoznunk... mely lehetővé teszi majd, hogy az olvasó belemerüljön azoknak a titkos drámáknak a hullámaiba, amiket Proust csak madártávlatból láthatott... Olyan technikáról, amely azt az illúziót keltené az olvasóban, hogy
ő maga teremti újjá ezeket a cselekedeteket, méghozzá világosabb tudattal, tökéletesebb rendben, tisztábban és erőteljesebben, mint amennyire az életben
lehetősége van erre...”
Mi áll a nézőpontváltás igénye mögött? A második világháború mélypontja
utáni időleges „lélegzetvételt”, a megoldási lehetőségekbe vetett új reményeket
a haladáseszme megvalósulhatóságában való elbizonytalanodás kételye váltja
fel. Az európai kultúra alapzatát képező mítoszok tovább halványodnak. Az
Én-vesztések részei lesznek a hétköznapoknak, ezzel összefüggésben erőtlenednek a „nagy történetek”, előtérbe kerülnek a töredékességek, az élet fragmentálódásai. A regényt is ez foglalkoztatja. Az Idő (Prousthoz képest is) új
használata sajátos poétikai változatokat alakít ki. A hatvanas évek gyorsan elterjedő két szélső regényváltozata ennek (mondjuk) Marquez és (mondjuk)
Claude Simon. Közöttük igen sok egyedi változat. Az egyik legjellegzetesebb
a francia „új regény”.
Vessünk egy pillantást a korszaknak a változó, a Proust-recepció szempontjából gazdag tanulságokat nyújtó regényére, Claude Simon (nálunk harminc év
késéssel megjelent) Történetére. A hosszabb idézet alapján elmondhatjuk: akár
Proust is írhatta volna, amolyan „késői” Balbec-tengerparti jelenetként. Csakhogy...
„...tágas terület, különleges, legendás, kimeríthetetlen szépségű világ... ahol
magányos és mozdulatlan, lassú járatú óceánjárók húzták a hatalmas óceánokban a párás levegőbe rajzolva mozdulatlan füstfelhőiket, ahol szakadatlanul
szúnyogok felhői keringtek a keverék vizek fölött, ahol a déli strandokon
a fürdőszezon a vége felé járt, túlságosan bő, nedves fürdőtrikós, utolsó gyerekek gázolnak a partmenti sekély hullámokban, sovány, törékeny testükön
ráncot vetve feszül meg a vizes trikó...” az utolsó vendégek „ülnek összecsukható karszékeikben, éppen olyan szigorúan, mintha egy ünnepélyes szalonban
időznének és pontosan olyan irreálisak is ... és valószerűtlen minden... míg én
előre lépve behatoltam a mozdulatlan árnyak ezen univerzumába... és nincs
semmi más, csak ez az állandó, titkolt fojtott sóhajtozás... a vigasztalanság egyazon kifejezésével és a hosszú, valós vagy csupán elképzelt sorscsapások által arcukra vésett feleslegesség kifejezésével, mintha az egész világ odajött volna meghalni, elveszni, jelentéktelenné szürkülni, minden összekeveredett ebben az öszszefüggéstelen egyhangú panaszban... az állandó romlás, mind e félbeszakadt
mondatfoszlányokra redukálódtak, a levegőben mozdulatlanul függő kommentárokra...” (Kiemelések S. I.)

14

tiszatáj

A „tágas terület”, a „kimeríthetetlen szépségű világ” már „irreális és valószínűtlen”, már „a mozdulatlan árnyak” univerzumában járunk, „nincs semmi
más”, csak a „feleslegesség”, „az állandó romlás”, „mintha az egész világ odajött
volna meghalni, elveszni, jelentéktelenné szürkülni”. Az Én állapotát ennek az
univerzumnak, érzésvilágnak az összefüggései határozzák meg. Az Idő múltatjövőt egybemos. A spontán felidézés már nem mint az Én-t életben tartó, a felidéző és felidézett közötti törést áthidaló erő működik, hanem az egész regényvilágot egybentartó poétikai konstrukció. Claude Simon egy, a Flandriai
útról feltett kérdésre a Lettres Françaises-ben ezt mondta (1960): „Még ma is
magam előtt látom, még a szemem előtt van, a fák mintha hátra volnának
húzva... mint egy hátrahőkölt táj, és a sövény csaknem elfeketülő haragoszöldje is. És a másodperc tört része alatt megláttam a Flandriai utat. Nem
a könyv alapgondolatát, hanem az egész könyvet.”
Ez az Időnek, az Emlékezésnek, az Én-nek a teljes regénystruktúrát átíró
másféle formaképzése. A Recherche megközelítésének változásai mögött, a századközépi regény további radikális megváltozásán és az irodalmi tudatnak
a változásán túl, a világkorszak, az erről kialakuló tudat változásai állnak. André
Sauvage és Edoard Lop az „új regényt” elemző tanulmánya mondja (1961): „Az
ötvenes években a harmincesztendős értelmiségi, aki ellenhatásként az amerikai regény kétségtelenül elsődleges objektivizmusával szemben és belefáradva
a Közöny sikere után piacra dobott abszurd tömegcikkekbe... újra felfedezte
Proustot... keserű szájízzel ébred fel, és a filozófiai szigorúság maradványaitól
gyötrődik... Az irodalmi lelkiismeretvizsgálat hajnalán szélesebb és szilárdabb
világról kezd álmodni...” (Kiemelés S. I.)
A recepcióváltozás legfontosabb vonása, hogy a.) központi helyre kerül
a nézőpontokban, értelmezésekben az Én megingása-törése-eltűnése; b.) felerősödik a megközelítésekben a szép alkotói Időt felőrlő romboló Idő – először
harminc évvel korábban Beckett által felismert – szerepe. Lucien Goldmann
(1963-as) tanulmánya a huszadik századi regényformák történetében két nagy
periódust vesz észre. „...az elsőt a személyiség felbomlásával jellemezném...”;
a másikban „megjelenik a tárgyak autonóm világa a maga saját struktúrájával és
saját törvényeivel, s mint az emberi realitás korlátozott megnyilatkozásának
egyetlen még lehetséges szférája...”; ennek a regényformának a számára a személyiség eltűnése „már befejezett tény”. Nathalie Sarraute szerint a „regényhős
meginog és elemeire bomlik”, továbbá már „egy körvonal nélküli, meghatározhatatlan, megragadhatatlan, láthatatlan lény, egy névtelen 'én' bitorolja
a főhős helyét és a díszhelyre tör, holott voltaképpen – semmi...”
Összefoglalva: a korszak, miközben felismeri az Én törését, megrázkódtatását, „elemeire” bomlását – bármennyire paradox ez – nem helyezi bele ezt
kellő mélységgel a század civilizációs folyamatába. Még a hatvanas években is
él azért a haladáselvbe vetett bizalom, abban is, hogy az „új regény” mint re-

1998. december

15

gény és mint teória „haladottabbnak” tekinti magát minden megelőző epikai
formánál és regényteóriánál. Sarraute azt nem ismeri fel, hogy Proust a felidéző és a felidézett én közelítésével az (egyik) utolsó nagy regényteljesítményt
valósította meg az Én törésével járó szakadék áthidalására. Azt mondja ugyanis, hogy „ezeket a jelenségeket” Proust csak „nagy távolságból figyelte meg...
okozatok és okok láncolatának tekintette őket, s igyekezett megmagyarázni valamennyit. Ritkán, csaknem sohasem próbálta meg újraélni és a jelenben elevenné tenni őket... inkább összeszedte egy mű nyersanyagát, mintsem megírta
a művet...” Proust módszere, összegzi értelmezői tételeit, szüntelenül az olvasó
megértő képességéhez folyamodik, „legegyszerűbb lapjain arra sarkallja, hogy
működtesse az agyát, és nem ajándékozza meg azzal a benyomással, hogy újraél egy adott tapasztalatot... lemond a szabadság kifejezhetetlen, rejtélyes vonatkozásairól, a dolgokkal való közvetlen és tisztán érezhető kapcsolatról”.
Ne foglalkozzunk ennek az értelmezésnek a nyilvánvaló ellentmondásaival,
tévedéseivel. Lássuk benne egy, a regényt és a regényteóriát újraírni próbáló
évtized – önmagával is küzdelemben álló – törekvését, hogy a korszak megingásában találjon még stabil nézőpontokat, melynek nyomán további három
kérdéskörben adja hozzá a „magáét” a Recherche recepciótörténetéhez, illetőleg
ad gazdag tanulmányoznivalót a Mű, a Befogadás-korszak mindenkori kapcsolódásának erről a szakaszáról. Az egyik: mindvégig aláhúzza a Műnek mint
ethosznak a romolhatatlanságát. A másik: annak a tudatában perli vissza, próbálja újjászülni Mű és Olvasó kapcsolatát, hogy az Én-vesztés felismerésével
párhuzamosan felismeri (Sarratue szavaival): „nemcsak a regényíró veszítette el
hitét a korában, de az olvasó is”. A harmadik Proustról is beszélve nyilvánvalóvá teszi: a Recherche-ben a mítoszok helyére kerülő motívumokat az egész
kultúrát átható elrákosodás visszafordíthatatlanságában valami más, az „új regény” teoretikusainak felfogása szerint, a struktúrák váltják fel.
Ez az a korszak, amelyben – a Recherche recepcióján túl – mint irodalomtörténeti szakaszban évtizedek-évszázadok arányai változnak meg a mű és a mű
értelmezésének kapcsolatában. Nem elválaszthatatlanul a századvéget átformáló
civilizációs változásoktól, egyre nagyobb helyet követel magának a teória, az
irodalom és az irodalmi tudat formálásában. A hetvenes–nyolcvanas (nálunk
a kilencvenes) évekre az elméletnek a művekről való beszédén túl az önmaga
irányzataival és módszereivel való párbeszéde is új helyet harcol ki.

16

tiszatáj

Marguerite Yourcenar levelei
Jean Moutonnak
1.
Kedves Barátom!

Petite Plaisance
1968. április 7.

Levele nagyon megörvendeztetett, és önnel együtt én is éppolyan szépnek,
sőt, baljós korunkban talán még jelentőségteljesebbnek találom a húsvéti jókívánságokat, mint a karácsonyiakat.
Örömmel olvastam, hogy könyvet ír Proust vallási meggyőződéséről, aminek kapcsán annyi mindent el kellene mondani. Szemben a korosztályára jellemző, kissé elpuhult agnoszticizmussal, melyben éppúgy nincs helye a visszautasításnak, mint az elfogadásnak, úgy hiszem, Proust jóval mélyebben gyökerezik a keresztény-katolikus hagyományban, mint más, e címkével ellátott írótársai. Mondhatni nagy szerencse, hogy valamely teológus vagy guru ki nem
szemelte magának és meg nem térítette, mert így mindennemű apologétikus
szándéktól mentesen maradt ránk ez a múlandóság szemléletét, a külsődleges
személyiség felmorzsolódását, a vágy céltalanságának fogalmát tekintve olyannyira buddhista, az eredendő bűn tudatának állandó jelenlétét, a testi dolgok
méltatlanságának már-már nyugtalanító érzékelését, a visio intellectualishoz
igen közelálló művészetszemléletet, végül pedig azt a részvétet illetően, mellyel
szüntelenül, még szatírát írván is körülveszi hőseit, s mely mindenféle ironizálástól vagy frivol gúnyolódástól megmenti őt, olyannyira keresztény alkotás.
Lehajtott fejjel, töprengve olvasom újra ön által idézett, Proustról írott szavaimat: e sommás ítéletet nagyjában-egészében még ma is igaznak tartom, ám
úgy érzem, mindaz, amit elhallgat, meghamisítja mondandóját és félrevezethet
bennünket. Joggal kérdezhetjük, vajon a Proustnál mindvégig meglévő, számomra továbbra is zavaró, mi több, botrányos alibikeresés nem egyfajta áttételes igazmondás-e, ami által pontosan visszaadja a színlelés és alakoskodás ama
légkörét, melyben életét összetett és nem feltétlenül alantas indokokból kifolyólag leélni kényszerült (ezek közül a legegyszerűbb édesanyja iránt érzett
szerelme). Hogy az igazság kimondásának problémája szörnyen bonyolult dolog, azt tanúsítja André Gide vállalkozása is, hisz ő álnokul az őszinteség mellett döntött, minek eredményeképpen jóval kevésbé igazít el e tárgyat és még
jónéhány másikat illetően, mint Proust, aki rejtekutakon jár.
A levelek lelőhelye: Yourcenar Archívum, Harvard, MS Storage 265. Marguerite Yourcenar
francia írónő regényeit, (pl. a Hadrianus emlékezéseit) és esszéit a magyar olvasók is jól ismerik.
Jean Moutonhoz írt levél-esszéi a modern regény óriásáról, Marcel Proustról alkotott képünket
gazdagítják.

1998. december

17

Mindamellett úgy vélem, hogy ha valamely irodalmi műbe tudatosan hamis
elemet építünk be, az a későbbiekben veszélyes buktatót jelenthet, tévútra tereli az értelmezőt, s csak újabb kitérőkhöz, tévedésekhez vezet. Ami engem illet,
mind jobban ragaszkodom ahhoz, hogy bármely tárgyról írjak is, végigvezessem gondolatmenetemet és sorra vegyem a rendelkezésre álló tényeket, ha másért nem, hát a félreértések elkerülése végett. Ez persze nem mindig sikerül...
Nagyon remélem, hogy ezúttal személyesen folytathatjuk a beszélgetést.
Londonban nem járok, így nem lehet részem az örömben, hogy viszontlássam
kedves feleségét, ám május elsejétől Párizsban leszek, s május elsején vagy másodikán együtt vacsorázhatnánk, ha valamelyik este önnek is jó, mert ez a két
legelső napom Párizsban. A másodika nekem talán alkalmasabb, de amelyik
időpontban ön ráér, az nekem is megfelel.
Velem lesz amerikai barátnőm, Grace Frick is, akit már ismer, szállásunk:
Hotel Saint James et d'Albany, Rue de Rivoli 202.
Köszönöm, hogy írni szándékozik az Opus nigrumról a Nouvelles Littéraires
hasábjain. Minthogy a könyv csak májusban jön ki, és a sajtószolgálat, amely
önnek is postáz, mindig lassan dolgozik, írok a Gallimard-nak, küldje el a második korrektúrapéldány másolatát, nem mintha cikkét siettetni akarnám, de
mert szeretném, ha egyik első olvasója lenne e némely szempontból talán nem
az ön meggyőződéséhez illő, mindamellett számos közös törekvésünket tükröző kötetnek.
Kedves feleségének is baráti üdvözletemet küldöm:
Marguerite Yourcenar
Martin Luther King halálhírének utórezgései még nem ültek el, mikor önnek írok. E nagy béketeremtő meggyilkolása újabb láncszeme az emberi erőszak végeérhetetlen láncolatának.

2.

Tisztelt Uram, kedves Barátom!

Petite Plaisance
Northeast Harbor
Maine 04662 USA
1968. augusztus 29.

Postafordultával válaszolok 23-i soraira, hogy ne kelljen várnia a visszajelzésre, melyet levelében kért tőlem. Természetesen mindenbe beleegyezem,
mindössze egy nyomdai hibát korrigáltam, és a pontatlan központozást javítottam ki egy helyütt az idézett levélrészletben.
Nagy érdeklődéssel olvastam az idézeteket körülölelő szöveget, csak azt
nem tudom, nem tért-e át túl gyorsan a prousti szégyenérzet és alibikeresés
kérdéséről a művész alázatának, majd pedig szerénységének fogalmára. Még ha

18

tiszatáj

megkeresnénk és meg is találnánk az elbeszélő minden indítékát (következésképpen minden mentségét is), melyekből kifolyólag szüntelenül rejtegeti nemi
vonzódásának valódi természetét (szerző és elbeszélő váltakozása már önmagában is meglehetősen kimódolt kettősséghez vezet), még mindig fennmarad a lehetőség, hogy Proust, amikor önmagát elegáns és megalkuvó kéjencnek, s legalábbis a korban eluralkodott könnyed, nagyvilági erkölcs szerint
kifogástalan úriembernek festi le, ezáltal megtartja a főszerepet, jelleme némely
gyűlöletes vagy groteszk vonását pedig átruházza az utolsó kötetekben a homoszexuális Charlus-ra és Saint-Loup-ra, a zsidó és karrierista Bloch-ra, mindhármukat notórius hazudozóknak tüntetve fel, hogy aztán eme áttételeken keresztül kétségtelen mazochista élvezettel játssza ezt a veszélyes és kissé hisztérikus hazudozósdit, melynek mechanizmusát Charlus-ről szólván oly szemléletesen írja le. A mű mindezen csak nyer, szédületesen sejtelmessé és bonyolulttá
válik, ugyanakkor az igaz, vagy legalábbis az igazság látszatát keltő részek úgy
ahogy vannak, összeomlanak, akár egy kastély, mely alá túlságosan is bonyolult labirintusrendszert ástak.
Vajon, kérdem én, ha valaki keresztény (s ráadásul még szemléletét tekintve
katolikus), jól nevelt emberként nem irtózik-e először is a botránytól és általában mindennemű lázadástól, másodszor pedig a handabandázástól és a magamutogatástól, s éppen ezért nem részesíti-e előnyben a kibúvókat, amelyeket,
ha akarjuk, a készen kapott gondolatok iránti tiszteletnek is betudhatunk, az
őszinteséggel szemben, amely, okkal, vagy ok nélkül, könnyen tetszelgésnek
tűnhet fel, s mivel gyakran teljesen szubjektív indítékok állnak mögötte, a dolgokat igen egyoldalúan fogja fel és mutatja be. Az általános erkölcsi felfogás értelmében Proust alakoskodása első pillantásra kevésbé felforgató tevékenység,
mint Gide vallomásossága. E két szerző mérlegét megvonva számot kellene
vetnünk avval is, hogy amit Gide mondani akart (vagy legalábbis amit elmondott), sokkal, de sokkal kevésbé volt kompromittáló ránézve. A mór kávéházban megesett kaland megírásához akkoriban talán szükség volt némi bátorságra,
ám Proust részéről valósággal heroikus vállalkozás lett volna, ha bevallja,
ő maga volt ama jelenet főszereplője, melyben Vinteuil kisasszony leköpi édesapja portréját. E „borzalomig menő” bátorságnak, hogy egy Charles Du Bos
számára kedves kifejezést alkalmazzak, mindössze egyetlen minden szempontból meggyőző példáját ismerem: a Vallomások Jean-Jacques-ját.
Az jár a fejemben, nem az ön vallási meggyőződése és az én metafizikai irányultságom teszik-e, hogy ily hosszan gondolkodunk Isten hiányának problémáján Proust műveiben. Létezik-e egyáltalán ez a probléma? Milliók siklottak
és siklanak el könnyedén (még a hit korszakainak nevezett időszakokban is)
mindenféle Isten-gondolat felett.
Íme, visszajutottam az Opus Nigrumhoz. Köszönöm a regényről írott, értő
szavait. E mű még mindig olyan közel van hozzám, hogy folytonosan az az

1998. december

19

érzésem, mintha főhősei valóságosan is körülvennének. A Zénón és a Perjel
közti beszélgetés halálom órájáig nem szakad meg bennem (ha ugyan akkor
igen), s – inkább egyidőben, semmint felváltva – mindkettejüknek igazat adok.
A régi barátsággal üdvözlöm Önt:
Marguerite Yourcenar

3.

Tisztelt Uram, kedves Barátom!

Petite Plaisance
Northeast Harbor
Maine 04662 USA
1969. június 10.

Igencsak megkésve mondok köszönetet önnek a Proust-ért, melyet hazatérve
az asztalomon találtam. Az igazat megvallva annyit beszélgettünk e tárgyról,
hogy már mielőtt belekezdtem volna, egyfajta otthonosság-érzet lett rajtam úrrá.
Mindemellett úgy vélem, hogy míg egyes nagy festőket idéző műgonddal és
módszerességgel elemzi Proustot, korántsem aknáz ki minden lehetőséget
Proust vallási érzékenységét illetően, s túl gyorsan elintéz egyes nagy jelentőségű, a művészi szemlélődésről, az immanens és az örökkévaló hívásáról szóló
részeket (így a három fa epizódját, a vinteuil-i szonáta és szeptett csodálatos leírását, egy s mást A megtalált időből). Pedig Proust művében ezek az elemek telítődtek leginkább misztikummal.
Úgy látom, s ez leginkább a szövegválogatáson érződik, hogy leginkább
azokra a Proust-részletekre szorítkozik, melyek a katolicizmushoz, jobban
mondva a korabeli francia katolicizmus atmoszférájához fűződő viszonyára vonatkoznak. Ezek az egyfajta esztétizáló gyengédséggel, máskor kedves, kötekedő bensőségességgel átitatott oldalak France egyes szövegrészleteit idézik,
melyekben France éppen nem ad hangot harcos vallásellenességének avagy
voltaire-izmusának, ám ez utóbbiaktól Proustot inkább jóízlése, mintsem átélt
hite vagy tisztelete tartotta vissza: ő jó modorú társasági ember, a csetepatézást
Verdurinnére hagyja. Még mikor a templomrombolást fájlalja, vagy hogy
a plébános már nem vesz részt az év végi bizonyítványosztó ünnepségen, azt is
egyféle puritán szimpátia, a múlthoz való kötődés és kissé unott leereszkedés
jegyében teszi. Ez a fajta beállítottság egyébként olyannyira jellemző az 1900-as
évekbeli kételkedő, de művelt franciákra, hogy hálásak lehetünk önnek, amiért
összegyűjtötte ezeket a szövegeket, melyekből azonban a vallásos vagy misztikus töltet véleményem szerint teljességgel hiányzik.
Minél tovább töprengek, annál nyilvánvalóbbnak tűnik, hogy Proust gondolkodásának mindössze két keresztény komponense van, a vanitatum vanitas
érzése és a testi bűn fogalma. Ez utóbbit illetően azonban nem szabad elfeled-

20

tiszatáj

nünk, hogy Proust eredendően megalkuvó természet volt, és teljes egészében
elfogadta a szexuális szabadosság ellen hozott társadalmi ítéletet, melyből a társadalom, bár szóban hangoztatta, a gyakorlatban nem csinált nagy ügyet – ennek viszont önmagában talán semmi köze a vallásossághoz. Bevallom, nem ismertem a Gyönyörök és napok érdekes részletét, melyet ön oldalakon át közöl:
kissé melodrámai szöveg, de jól mutatja, a szerelmi aktustól való rettegés Proustnál mennyire kötődik ama másik rettegéshez, hogy megcsalja avagy megbotránkoztatja édesanyját. Egyértelmű, hogy egy a XIX. századi polgári társadalomból jött, Proust anyja esetében vallását többé-kevésbé gyakorló zsidó
asszony különleges szigorával éppúgy befolyásolta fia alkatát, mint megannyi
más esetben a katolikus anyák félig vallásos, félig társadalmi szigora.
Mindent egybevetve könyve, melyet egyébként rendkívül figyelmesen olvastam, mintha azt körvonalazná, hogy a Proustnál elszórtan fellelhető vallási
és metafizikai utalások nem annyira a meglehetősen felületes katolikus, vagy
a valószínűleg teljességgel hiányzó, s már talán édesanyja esetében sem meglévő
zsidó neveltetés, mint inkább egyfajta adottság vagy személyes hajlam következményei. Egyébiránt ugyanígy esik egybe mélyről fakadó pszichológiai érzékenysége a buddhizmus tapasztalatával, noha azt egészen bizonyosan sohasem tanulmányozta, s rokonítja egyfajta esztétikai transzcendenciára való fogékonysága Platónnal, akinek pedig legfeljebb ha néhány dialógusába lapozott
bele. Akárcsak részvéte, mely mintha egyedül a lelkek bensőséges ismeretéből
fakadna, mindeme fogalmak nagyonis hozzátartoznak látásmódjához, és éppenséggel meglepően hatnak egy hihetetlenül anyagelvű, érzéketlen és léha társadalmat megrajzoló műben. E fogalmak annál is figyelemreméltóbbak szememben, minthogy a szó szoros értelmében vett vallásos érzületnek őnála
nyoma sincsen. Akár tökéletesen be is érhette volna az anyagi világgal.
Mindezt már franciaországi címére küldöm, feltételezve, hogy maga mögött
hagyta Londont, s ugyanakkor remélem, mostanra kilábalt az ilyesfajta változásokat kísérő fáradtságból és kavarodásból. Képzelem, mennyire örülhet,
hogy a továbbiakban megszabadul a tisztségével járó hivatali robottól, mindama adminisztratív és nagyvilági kötelességektől, melyek rengeteg ügybuzgalmat követelnek, s gyakorta kétes vagy nehezen ellenőrizhető eredményre vezetnek. A legjobbakat kívánom mind önnek, mind kedves feleségének e tiszta
lappal induláshoz.
Baráti üdvözlettel:
Marguerite Yourcenar
LACKFI JÁNOS fordításai

1998. december

21

BÁLINT PÉTER

„és én kések közt ülök itt”
KASS MÛHELYÉBEN
„Egész életemben arra kényszerítenek,
hogy tudatlanságomat kifecsegjem és
[ tudásomat elhallgassam”.
(Weöres Sándor)

Egy bizonyos Albert Marquet nevezetű úr, aki a francia impresszionista festészet nagyjainak az árnyékában alkotta meg a saját (remek)művét, egy napon
ekként összegezte közönségének mindazt, amit évtizedek alatt létrehozott:
„Nem tudok sem írni, sem beszélni, csak festeni és rajzolni. Nézzék amit csináltam,
miként sikerült kifejeznem magam, vagy feneklettem meg; minden esetre, ha akár
a saját hibájukból, akár az enyémből nem értenék meg, semmit sem tehetek”.
Bár szeretjük a festőt, a grafikust olyasféle szerzetként elképzelni, aki nem
lévén a szavak embere, bárhol és bármikor szólaljon is meg, köznevetség tárgyát képezi, mert hiszen mondataiban fúrton-fúrt hibát hibára halmoz, s noha
rendre összekeveri az idegen szavak értelmét, mégis oly makacsul ragaszkodik
használatukhoz, akár kisded a kedvenc csörgőjéhez, a festőként létezésnek
a szavakkal történő kifejezés képtelensége, vagyis épp ez „megfeneklés”-élmény
a korán felismert lényege. A történeti hűség kedvéért persze nem árt pontosítani; a „festőként-levés” alapélménye aligha más, mint az évezredek óta megismétlődő rácsodálkozás arra, hogy a vizuális jelekkel és a színekkel akkor is
képes vagyok önmagamat kifejezni és folyamatosan beszélni, ha hallgatok,
a csenden is átszüremlik belőlem valami, ami engem is éppen úgy meglep, mint
azt, akit a csönd méltósága és varázslatos hieroglifái bámulatba ejtenek. Akkor
is meg tudom érteni és értetni magam általuk, ha a barlangfalra, az agyagcserép
oldalára, vagy vízmerítésű papirosra való „képírásnak” más fajta szabályai vannak, mint a nyelven beszélésnek, amit mások és sok ezer más okból választanak. Egyszóval ez a szavakkal „megfeneklés” egy életre szóló kudarc, mely, bár
elegendő ösztönzést adhat egy más fajta „metanyelv” megtalálására, önmagában mégsem nyújt megfelelő biztosítékot arra, hogy a metanyelv használata
révén nem leselkedik-e ránk újabb csapda.
Bármely festőnek sokkal hamarabb hajlandók vagyunk megbocsátani, ha
saját mesterségéről vagy életművéről nem tud világosan és érdekfeszítően beszélni, mint egy írónak, ha nemcsak hogy a saját mesterségéről, de akár egy
festő vagy szobrász, akár egy zeneszerző vagy színész művészetéről nem képes

22

tiszatáj

elbűvölően és okosan szólani, ugyanis ezt is hivatása részének gondoljuk.
Talán, mert még mindig annak az egyébként téves elképzelésünknek vagyunk
a rabjai, hogy a szavakkal többet s árnyaltabban lehet elmondani, mélyebben
és meggyőzőbben lehet beszélni a létezésünkről, mint akár a zenei hangokkal
vagy a színekkel; illetve hajlamosak vagyunk azt hinni, hogy egy irodalmi mű
által leírtakból könnyebben megértjük létezésünk törvényeit és menetét, mint
egy szimfóniából vagy festményből, mivel szavakkal építkezik. Talán, mert azt
hisszük, hogy a szavak – amelyeket az évszázadok során egymást követő nemzedékek képviselői épp abból a kifejezési vágyból és megnevezési kényszerből
alkottak meg, értelmeztek újra, s láttak el időről időre más jelentésekkel, ami
valamennyiünket magával ragad használatuk idején, amikor értelmük elégtelenségére és jelentéstartományuk szűkösségére döbbenünk rá –, csalhatatlanul
és egyértelműen fejezik ki azt, amit mondani szeretnénk velük és általuk.
Ám akárhányszor is húzzuk elő a szavakat emlékezetünkből vagy az értelmező szótárainkból, egyfajta zavar vesz erőt rajtunk, annak legyőzése végett
megpróbáljuk más viszonyba és megvilágításba helyezni őket, hogy gondolatainkhoz simuljanak. Minél nagyobb gyakorlatra teszünk szert ebben a „kirakósjátékban”, annál világosabban látjuk, hogy a szavak alig is tesznek mást, mint
egyszerűen körülkígyózzák és behálózzák a még artikulálatlanul gomolygó
gondolatot, amely születése pillanatában egyelőre csak keresi a neki megfelelő
formát, a ráillő öltözéket és szerepet, hogy teljes vértezésében elénk léphessen.
Nekiveselkedünk a kezdeti élmény és gondolat lejegyzésének, és már az első
pillanatban eldől, hogy urai vagyunk-e a szavaknak, a velük történő építkezésnek, avagy sem. Ha nem vagyunk elég éberek, a szavak el- és megfojtják az
eredeti élményt, a kiinduló gondolatot, vagy más irányba terelik a gondolat
áradását és szárba szökkenését, s csak akkor vesszük észre, hogy álnok módon
rászedtek bennünket, amikor irkánkba lejegyezve láncolatukat, újraolvassuk
a mondatokat, melyekben feszengenek a gondolatok, falsul szólnak az egyes
szavak s más fajta élményt szólaltatnak meg, mint amilyet szándékunkban állt
rögzíteni.
Az első mondatban addig húzzuk a nem kívánt szavakat, addig-addig módosítjuk, helyettesítjük valamelyik másikkal őket – olykor a többszöri nekifutás során teljes mértékben átalakítva, újraírva a nyitó mondatot, akár számos
variációjában is –, amíg összhangot nem érzünk a bennünk megszólaló élmény
és a papírra vetett mondat között. Ez az éber figyelem és tudatos önellenőrzés,
javításra készenlét és kiinduló gondolathoz ragaszkodás oltalmaz meg bennünket a szavak labirintusában való tévelygéstől, a gondolati zavarosságtól és
a kényszerű újrakezdéstől. Ezért a kezdő és nyitó mondatok tétje nem más,
mint a „mű” megírhatósága, végiggondolhatósága, más szóval akként való létezése, milyen sorsot szántunk neki. Az író azon törekvése, hogy mindjárt az
írás elején fülön csípje az eredeti élményt (amely rögtön az első mondatváltozatban magára óhajtja ölteni teljes vértezését, mintha nem bízna eléggé az őt

1998. december

23

követő mondatok logikus igazodásában, párbeszédre nyitottságában, fegyelmezettségében, az íróval „összejátszva” jelzőfűzérekkel, értelmező és magyarázó tagmondatokban terpeszkedéssel nehezíti el önmagát, néha oly mértékben, hogy az író egyszerre kimondhatatlan vágyat érez a hallgatólagos megegyezés felrúgására), s az első javítás során megszabaduljon azoktól a sallangoktól, melyek fogalmazványa írásakor szükségképpen eredményeztek egyfajta
túlírtságot, alig is különbözik a grafikus első vázlatán tett erőfeszítéstől.
A grafikus ceruzája vagy tolla meglódul a papiroson, akár úgy, hogy ideges
türelmetlenséggel több vonalat rajzol egymás mellé vagy fölé, hogy a részletet
vagy az egész témát megelevenítő „kereső vonalak” sűrűre szőtt hálójának segítségével iparkodjon megtalálni azt a vonalat, mely végül is látványosan is körülhatárolja a formát; akár úgy, hogy egyetlen lendületből vázolja fel a látott
vagy emlékezetből felidézett képet, ám amint elakad a lendület, esetenként az
elrajzolás mértéke bosszantóvá válik, a grafikus félre dobja a vázlatot és másik
lapon kezd az „újraíráshoz”, az előbbi vagy sokadik előző hibáiból és hiányosságaiból okulva. Akár így, akár úgy történik a csönd megtörése, a kezdet és vég,
illetve a közbülső folyamat megannyi lenyomatát őrzik a papirosok. E kétféle
vagy „sokszor kétféle” eljárás elsősorban nem a tehetség és képesség minőségéről, sokkal inkább a csöndön átütő jelek és beszédmód megválasztásának nem
kevés vesződséggel, vajúdással járó folyamatáról tesz tanúbizonyságot.
A változatok éppoly sokfélék és eltérőek lehetnek, mint az írói stílusok,
melyek egyedisége a gondolkodás természetéből és a nyelvhasználat választékosságából, s az alkotó fegyelmezettségéből és ízléstelenség elleni ádáz harcából
fakad. Igen, a rajzok, miként az egyes írásművek is, lehetnek olykor modorosak, finomkodón mesterkéltek, a mindentudás vértezetében tetszelegve nagyképűek, a filozófiai húrokat pengetésük ellenére is végtelenül semmitmondóak
és felületesek; olykor pedig egyszerűségük ellenére is drámai erejűek, mélyáramlásba rántók, képzeletet megtornáztatók, szenvedélyre ösztönzők; s persze a két véglet között, az alkotói hajlamtól és ízléstől, jellemtől és tehetségtől
függően az imént sorolt erényeket és hibákat ötvözve legalább oly sokfélék,
ahány írói vagy „képírói” beszédmód érhető tetten az egyes művek esetében.
És ne feledkezzünk meg az időről sem, melyből egy-egy mű létrehozására,
kinek-kinek másként mér a megrendelő vagy az alkotói szándék! Noha tudjuk
jól, ez sem perdöntő a mű minőségének a szempontjából. Valéry egyenesen azt
állítja, hogy a legjobb művei mindig váratlan megrendelésre születtek s nem
belső szükségletből. Colin Banks pedig, Kass János munkálkodásának több évtizedes ismerője és barátja, azt hangsúlyozza: „Kassnak nem mindig adatott
meg az idő, a pénz vagy a lehetőség, hogy valamit kétszer, négyszer, vagy akár
tízszer is megismételjen, amíg az valóban tökéletes lesz. Mindannyian ilyen
terhek alatt görnyedünk, de Kass mintha nem mindig érzékelné, hogy a nagy
nyomás befolyásolhatja azt, amit csinál”. Bár akinek megadatott az a kivételes
szerencse és az idejét sem sajnálta arra, hogy Kass műhelyében egy kicsit kuta-

24

tiszatáj

kodjon, ráérősen átlapozza az évtizedek alatt felgyülemlett vázlatokat és rajzokat (melyeket némi hanyagsággal és rendezetlenséggel őriz Kass számtalan
mappáiban, hiszen az egyszer már megoldott művek sorsa kevésbé érdekli,
mint az éppen soron következő), az némiképp másként vélekedik az idő- és
pénzhiány nyomásáról, a megszállott munkamániáról, hiszen Kass már csak
a szenvedélyes ötletkeresés, a jobb és a még jobb megoldásra törekvés okán is
igyekezett mindig több vázlatot készíteni egy-egy téma kibontása során.
Ha az írók a napló-, vagy levélírást a „mesterséggyakorlás” egy fajtájának
vélik, akkor a vázlattömbbe vagy bármiféle fecnire, szalvétára, papírosra rögtönzött rajztöredékeket, krokikat is bátran annak tarthatjuk. S bár a gyanútlan
szemlélőt megtéveszti Kass egyetlen lendületből fogant, elképesztő forma- és
arányérzékkel, s mesteri vonalvezetéssel végigrajzolt alakjainak s „történeteinek” a látványa, melyről azt hiszi, hogy valamennyi eleme „csak úgy” kipattan
a grafikus fejéből és mesteri rajztudása mozgósításával rögvest végleges formát
is öltött; azt azért mégsem árt tudatosítani, mielőtt valamiféle „mítosz” áldozatává válnánk, hogy Kass, épp a vázlatok ezrei tanúsítják ezt, a mégoly erős
nyomásnak és sürgetésnek is ellent tudott állni legalább annyi időre, hogy a fejében megszületett ötletet egynéhány változatában papírra vesse. Noha Kass
stílusa olyan természetű, hogy szinte egy tömbből s egyetlen vonal segédletével
bontakozik ki egy részlet vagy a sok kis részlet gazdagsága (egyszerűen nem
tudja el- és letagadni, hogy keramikusnak készült és szobrászambíciókat is dédelgetett, s az agyaggal vagy a kővel birkózás mindig az álom „kibontásával”
kezdődött számára), mégsem az évek alatt megszerzett rutin vezeti a tollát.
Kétségtelen tény, hogy tiszta és meggyőző erejű formák létrehozásához egyfelől biztos, anatómikusan pontos rajztudás, másfelől több-kevesebb türelem
szükséges, ami a kroki-változatok készítésének feltétele; Kass mindkettővel
rendelkezik.
Érvelésemmel nem azt igyekszem bizonygatni, hogy Kass valamennyi rajza
„tökéletes” volna (hiszen hol Don Quijote lovának a szeme csúszott lejjebb
a kelleténél, hol egyik-másik nőalak tompora, combja, térdkalácsa sikeredett
elnagyoltra); az iránta érzett tisztelet és csodálat nem feltétlenül avat elfogulatlan
bírájává, miként nem is zárja ki ennek lehetőségét. Ellenben óva inteném
a mégoly elszánt híveit és felettébb szigorú kritikusait is attól, hogy elhamarkodott és sietős véleményt mondjanak rajzairól, pusztán az irigylésre méltó letisztultság és a zavarbaejtő termékenység okán. Hiszen Kass semmit sem utál
jobban az alkotói slendriánságnál, felületességnél, nagyképű handabandázásnál,
s ha mások műveit bírálja, sohasem a hibákat és elrajzolásokat pécézi ki elsőként (ugyanis számtalan íróval együtt vallja, hogy az egyik mű hibáit és hiányosságait egy másikkal, az éppen soron következővel is ki lehet javítani), hanem a szakmai igényességet az alkotói tisztességet és önbecsülését, vagy éppen
ezek hiányát fürkészi árgus szemmel. Kass, lett légyen bármennyire is „korszerűtlen” az a fajta bölcselkedés, amely azt hirdeti, hogy ami jó, vagy a jóságra

1998. december

25

törekszik, annak valamiképpen a széphez is köze van, nem tágít a jó és a szép
összefüggésének esztétikai és morális kölcsönhatásától. Noha jól ismeri azt az
intelmet, miszerint „épületes eszmékkel” is lehet rossz művet létrehozni, de
azt is tudja, hogy néhány ezer év művészete szinte mindenre és mindennek az
ellenkezőjére is bőségesen kínál példát.

*

„A művészet csak edzés kérdése” – írja egy helyütt Valéry, amit értelmezhetünk úgy is, hogy egyetlen alkotó sem születik „mesternek”, inkább csak a tanulóévek kitartó szorgalma és a szüntelen mesterséggyakorlás, a nyilvánosság
számára láthatatlanul zajló műhelymunka és az életben bizonyos stációk bejárása révén válhat mesterré az, aki a művészet valamelyik formáját választja az
önmegismerés és önkifejezés terepének. És értelmezhető úgy is, hogy akár
egyetlen alkotás létrehozása is megannyi vázlat készítését, töredékekben való
kibontását és az újra- és „átírások” révén történő kiérlelését feltételezi még
a gyakorlott művésztől is. Vannak, akiket érdekel a műhelymunka során keletkezett „forgácsok”, befejezetlenül hagyott és sokféle változatot mutató vázlatok sokasága, mely valamiképpen rávilágít arra, ahogyan a kezdetből, a hozzátoldások és lefaragások, az újbóli nekirugaszkodások és hirtelen kiinduló pont
változások nyomán, a végkifejlethez eljut az alkotó.
A források láthatóvá válása, a kezdeti benyomások és első ötletek tanúságtétele, a papíron meg-megszaladó toll félresiklásainak és pacáinak hol kedvet
szegő, hol pedig képzeletet meglódító hatása, a már-már megoldottnak hitt mű
egy részletével szemben érzett elégedetlenség, s a hiányosság fájdalmát enyhíteni szándékozó újbóli erőfeszítés, mely újabb változatok sokaságát hozza
létre, a „kész mű” élvezetének olyan fokára juttatja el esetenként a titkok iránt
érdeklődőket, hogy az alkotás részeseinek vélhetik magukat. „Minden mű a körülmények műve: ez csupán azt jelenti, hogy e műnek volt kezdete, vagyishogy az időben kezdődött, s ez az időbeli pillanat a mű részét alkotja, mivelhogy nélküle, a mű csak egy megoldhatatlan probléma lett volna, semmi más,
mint az írás lehetetlensége.” Maurice Blanchot e megállapítása talán igazolja is
a felfokozott érdeklődését mindazoknak, akik a kezdet pillanatának mindvégig
való jelenlétét és kibomlásának bonyolult útvesztőjét szeretnék nyomon követni, lépésről lépésre, egyetlen pillanatra sem szem elől tévesztve az alkotó megingásait és habozásait, melyek éppúgy gondolkodásának sajátjai, akár a kezdő
gondolat, mely nem ritkán oly mértékű változáson esik át, hogy alig is tudnánk felismerni a vázlatok hiányában, vagy kommentár nélkül.
A vázlatok a képíró naplófeljegyzései, melyek a „satuba fogott” ötlet megmunkálásának és alakításának során, egyszer az ötlet szinte követhetetlen színeváltozásáról és makacs ellenállásáról, máskor az ötlet keltette emlékekkel,
élményekkel és belső kétségekkel birkózás napi gondjairól, megint máskor pedig az ötlet és ötletet formáló kölcsönös gyanakvásairól, fenntartásairól, vonzásairól és taszításairól vallanak. Ugyanakkor a vázlatok jelek is, melyek épp-

26

tiszatáj

úgy vezetnek bennünket egy ismeretlen és megannyi rejtelmet ígérő cél felé,
akár az erdei gyalogtúrázót a fa kérgére festett keresztek; s bár megtehetjük,
hogy időről időre átvágunk egy elénk bukkanó tisztáson, vagy levágunk egy
csalitoson át vezető ösvényt, mert azt hisszük, hogy egy másféle tájékozódási
pontot választva és jó szerencsénknek köszönhetően ugyanoda jutunk el,
ahova a jelek segítségével szándékoztak irányítani, csak hát ne feledjük, nyilván
volt valamilyen oka és célja annak, hogy bizonyos utakra tereltek bennünket.
S vannak persze olyanok is, akiket egyszerűen zavar, hogy a „mű” egyszeriségéről és megismételhetetlenségéről, tökéletességéről és befejezettségéről kialakított képüket jelentősen módosítják és rendre összekuszálják a megőrzött
vázlatok, s nem is ragaszkodnak feltétlenül hozzájuk, mert nem gyanítják,
hogy az „egyszeriség” mögött gyakorta a véletlenek sokasága rejlik, s a képírás
közbeni vesződségnek, a vajúdásnak az eltüntetésére legalább akkora erőfeszítést tett az alkotó, mint amennyi kínnal végigrajzolta a szárba szökkenő ötletet. Miként azt sem sejtik, hogy a „befejezettség” maga sem más, mint egy átmeneti állapot, mely akár a képzelet kifulladása és a teremtő erő fáradsága, akár
az alkotó továbblépésre képtelensége és hirtelenül rátörő érdektelensége okán,
a „mű” későbbi újragondolása alkalmával, egy másfelé ágazó műhöz vezet el
(ez olykor az eredeti kiinduló pont ellentételét is állíthatja). Vagy pedig egyfajta „bebábozottságban való megrekedés” állapota, amely arról árulkodik, hogy
bizonyos üdvterv és a jóbi vereséget követő belátás hiányában, az alkotó
örökre lemondott a pille-létről, s ekként a Kafka-által emlegetett „féreg-létet”
választja. Kell-e mondani, hogy minden, ami „bebábozott” és ebben az állapotban marad, az egyedül a sötétségben, legfeljebb a szűrt fényben érzi jól magát; hogy a „bebábozottnak” az átláthatatlan, az iszamós, a bűbájos, a maszkkal fedett, a burok alatt láthatatlanul romló és omlatag a természetes közege,
hiszen fél a fénytől, mely egyszerre világítaná át pőreségében és emlékeztetné
illékony létének gyors beteljesülésére.
Kass, miként maga is többször utalt rá, nem „hívő” a szónak abban az értelmében, ahogy a napi rendszerességgel imádkozók, a közösségben üdvözülni
vágyók esetében szoktuk ezt mondani, s még csak nem is „panteista”, amiként
oly sok alkotóról szerették-szeretjük ezt okkal, vagy ok nélkül feltételezni
pusztán azért, mert egyfajta természetrajongás, természeti törvények ősi
együtthatásának és állandóságának a fürkészése érdekelte őket. Annak ellenére,
hogy sem nem hívő, sem nem panteista a szó vegytiszta értelmében, némi
megszorítással és fenntartással mégiscsak elmondható róla az, amit a szentté
avatott assisiről írtak egy helyütt: „Ferenc nem volt panteista, csupán mindent
mélységesen szeretett és tisztelt. Semmi és senki fölött nem akart uralkodni, még az
élettelen dolgok fölött sem. A világ neki Isten nagyságáról beszélt. Innen ered különleges viszonya a növényekhez, állatokhoz.”
Félreértés ne essék, anélkül, hogy már életében „szentté” akarnók avatni
Kasst – vaskos könyvének különös címe ellenére Sartre sem tette ezt a bűn és

1998. december

27

romlás virágzásában örömét lelő Genet esetében –, s olyan erényeket igyekeznénk neki tulajdonítani, amelyeket bizonyára maga is hevesen visszautasítana,
azt azért illik elismernünk, hogy egynémely vonásában: a kiátkozottak és a társadalom peremvidékére szorultak nyomorúsága iránti nyitottságában, rászedhető szívjóságában, szerelmeihez fűződő hűtlen hűsége ellenére is megnyilvánuló szeretetéhségében, rajzolás közbeni töprengve bölcselkedésében és a vonalakkal történő „prédikálásában” az assisibeli Ferenc képviselte embereszményre
emlékeztet. Különösen szembeötlővé válik egynémely jellembéli párhuzam, ha
emlékezetünkbe idézzük Ferenc Alverna hegyi böjtölése idején állatokhoz intézett szózatát és Kass olykor csak vázlatokban megőrzött, olykor végsőnek
hitt állapotukban maradt rajzai sokaságában rejtjelezett vallomásait.
Azon persze érdemes eltöprengeni, hogy a világ és a lét Kass számára valóban az Isten nagyságáról vallott-e, avagy sem. Néha az a gyanúm, az értelmetlen szenvedéseket kiálló Jóbként s a megaláztatásokat elszenvedő Pálként veszi
tudomásul Kass, hogy Isten (aki az ítélethozatal vagy próbatétel idején, mérhetetlen felindulásában olykor hajlamos elvetni a sulykot, máskor pedig a gyűlölködés és bosszúállás Istene is) erősebb és hatalmasabb lévén nála, kedve szerint győzi le bármikor őt, ezért hát zúgolódás és háborgás nélkül teszi tovább
a dolgát az ínségben és gyötrődés idején is, mintha semmi sem történt volna,
nem feledve, az Úr az üdvígéret egyetlen letéteményese. Egyébként is, aki azt
hiszi, hogy csak és kizárólag az a jó „hívő”, aki Isten létezéséről és mindenhatóságáról naponta tanúbizonyságot tesz imáiban, ám a „szeresd felebarátodat,
mint tenmagadat” parancsolatról szüntelen megfeledkezik, az mélységesen téved, Isten számára ugyanis – miként egy óhitű rabbi tanításából tudjuk –, nem
az a fontos, hisz-e valaki benne avagy sem, hanem az, hogy megtartja-e törvényeit. Kassnál valamennyi biblikus tematikájú metszeten, s a Mózesről, a Szent
Ferencről, a térdeplésbe helyezkedőkről és a kezüket imára kulcsolókról készített vázlatokon sem érhető tetten más, mint az emberi és állati lények, a természetes anyagok és szervetlen létezők feltétlen tisztelete, és a felebarát szeretetére intő isteni parancsolat természetes kisugárzása.
Nem árt észben tartani, hogy Kass, magánemberként és művészként egyaránt betartott egyfajta sorrendiséget mindennapi tetteiben; vagyis már azelőtt
is „etette” a teraszára ma is naponta visszatérő madarakat, hogy megrajzolta
volna a Szent Ferenc kép változatait, s nem témájának nagyszerűségétől felindulva és megmámorosodva prédikált a komor télben faggyúért és vajért korlátra kucorgó rigóknak, verebeknek. Miként Johannája sem az „orléans-i szűz”
körül szövődött legenda és mítosz nyomán született illusztráció csupán, hanem a hatalommánia háborítatlan terpeszkedésétől, a korrumpált közösségi lét
elviselhetetlenségétől megcsömörlött művész érez lelki rokonságot azzal a szimbólummá vált törékeny lénnyel, aki a humánum évezredes törvényeit és a társadalmi szerződéseket minduntalan a saját és önös érdekeikhez alakító hitárulókkal szembeni ellenállás, az igazságkeresés, az áldozathozatal és az erkölcsi

28

tiszatáj

lázadás útját választja a „hit védelmezőivel” folytatott reménytelen harcában.
S az anakronisztikus és megmosolyogni való Don Quijote is, nyilván csak azért
szerepelhet a különös alakokat felvonultató menazsériában, mert Kass éppolyan
szélmalomharcot vív saját korában (amikor is a politikusokat és gazdasági szakembereket Marx Tőkéjéből inkább csak a „tőke” izgatja, semmint az eszme,
s az erényesség fogalma valamiképpen összekeveredik a jellemgyöngeségekből
„erényt kovácsolás” napi gyakorlatával), mint az egykori spanyol nemesúr.
Aki oly mértékben képes felindulni a társadalmi méretűvé vált hazugságokon, az intézményesített létrontáson, a különböző hitek és eszmék „lovagjainak” pöffeszkedésén és embermilliók sorsával való cinikus játszadozásán, a kiátkozók letörhetetlen gőgjén, mint Kass János, s akit akarata ellenére tesz „lázadóvá” a bármely hit nevében fellépő kiközösítők, bármely eszme törvényeit
megcsúfoló „törvénytevők” áldásosnak aligha mondható ténykedése, az kényszerűségből válik maga is hol assisi-féle „madaraknak prédikáló” szerzetessé,
hol az inkvizíció ármánykodása és megfélemlítése ellenére is máglyahalált választó Johannává, máskor pedig a letűnt értékek Don Quijotét idéző védelmezőjévé. Azt, hogy a Kass-féle erkölcsi magatartás, s bizonyos erkölcsi elvekhez
való ragaszkodása a „szentség” köreibe emel-e egy művészt, anélkül persze,
hogy valóságosan és az egyházi procedúrát betartva avatnák „szentté”, avagy
sem, bajos volna eldönteni. Mindenesetre a szentségnek számos körét és fokozatát ismerik a vallásbölcselők, s a „poeta sacert” az isteni rendről és a létről
szóló tudás egyik legfőbb letéteményesének tartják.

*

Aki ismeri Kass személyiségét és életművét, az tudja, hogy nemcsak
Leonardoért, a „fellegjáró” s néha azon túl is vágyakozó „madáremberért” rajong, hanem általában is az egész reneszánszért. Zavarba ejtően sokféle mesterség és hivatás iránti nyitottsága; s alapos műveltségén túl az udvari emberre oly
jellemző udvariassága (mely sokak szerint csak a Kosztolányiéhoz hasonlítható
abban, vagy épp abban az értelemben, ahogy Karinthy meghatározta: „udvariasnak lenni több, mint jónak lenni, mert az udvariasságban mindig benne van
a jóság, ami viszont civilizáció nélkül ártalmasabb és rombolóbb lehet a leggonoszabb szándéknál. (...) Az udvariasságban minden benne van, amit a makacs próféta külön-külön keres, lenézve, olcsó különbségnek tartva az udvariasságot –
benne van az igazi demokrácia, és benne van az igazi humanizmus”), ékes bizonyítéka e reneszánsz vonzalmának. Aki ismeri Kass rajzait és műveit, az tájékozott abban is, hogy kezdettől fogva hajlandóságot mutatott a Kerényi által
„lélektani realitásokat” hordozó archetipikus jellemek megragadására és a szerzetesi rendbe vonulók belső lelki csöndjének faggatására. Mindahány képén
egyszerre és együtt van jelen a tragikus végzetbe torkolló drámaiság és a csönd
ihlette madaraknak szóló prédikáció; a pokol mélyére szállás és Orpheusz
mindkét léttől fermentált tudása; az üdvöt ígérő eszmék falsettojától borzadás

1998. december

29

és Bartók vagy Kurtág „zörejeinek” hátteréből fölhangzó sikollyal tiltakozás
a létrontók ténykedése ellen.
Ezért is fordult előszeretettel – de sohasem előítélettel vagy a huszadik századi embernek azzal a bizonyos „jól értesültségével”, mely gőgössé és felfuvalkodottá teszi a megelőző korok képviselőivel szemben – az antik tragédiához
vagy a reneszánsz kor alakjaihoz. A régmúltból előhívott „hősök” vagy elhíresült egyének ugyanis Kass szerint rendelkeznek egy olyasfajta ismerettel,
amely máig sem tudatosult vagy tisztázódott megnyugtató módon bennünk,
a modern kor emberében. Az alkotói lélekben érzett örökös nyugtalanság és
a történelemnek (amely aligha több egy huzatos passage-nál, ahol egymáshoz kísértetiesen hasonló cezaromániások és csörgősipkás bohócok vonulnak át időről időre), mint az „abszolút szabadság”, akarom mondani némelyek számára
teljesen szabadon elkövetett igazságok és tömegmészárlások többismeretlenes
egyenletének a megoldó képlet hiánya miatti megoldhatatlansága, illetve a megközelítő módszerek kitalálása fordítja Kass érdeklődését hol Oedipuszhoz vagy
Keresztelő Jánoshoz, hol Ferenchez vagy Johannához, hol a Kékszakállúhoz
vagy egy bohóchoz. Bármelyiket is idézi meg, elsősorban is a lelküket faggatja,
bennük az örök emberit, a humánust kutatva, s hát ebből is jól látszik, hogy
Kass afféle szenvedélyes és javíthatatlan lélekbúvár is, aki fejet hajt ugyan
Freud és Jung előtt, mégis maga igyekszik alakjai pszichéjét feltárni. Valamennyi Kass-alak a létezők mélységes szeretetéből és tiszteletéből fogant. Nem
hódítanak, inkább kényszerűségből meghódolnak az erőszakosak előtt; nem
parancsolnak, legfeljebb rimánkodnak és könyörögnek; nem harsánykodnak,
legtöbbször annak vagyunk a tanúi, hogy ajkukra fagy a mosoly; nem szenteskednek, ehelyett igyekeznek valamilyen életörömet találni a lét elviselhetővé
tételére; nem hivalkodnak a bűnnel, többnyire szégyenlősen hajtanak fejet saját bűneik miatt; nem ítélkeznek mások felett, sorsválasztásukkal és a súlyos
ítélet elhordásával az ítélkezők felett mondanak ítéletet.
Kass Oedipusza, ez a Pythiák pletykálkodásától és királyi ficsúrok nyegle
sértegetéseitől rászedett „fattyú”, akiben a becs- és bírvágy oly fokra hágott,
hogy nem átallott a legsúlyosabb bűnöket is elkövetni, gyilkosságtól a vérfertőzésig, egyedül a vak jós hályogoszlatása nyomán látja meg mivé is vált, s hol
„irgalmas Istent” kiáltva takarná el a szemét, hol a földre borulva rejtené arcát
a porba. Az istenítélet idején érti meg, hogy a pokolból szabadulás hosszadalmas procedúrája sem lesz könnyű, hiszen a bűnhődését megkeserítik véréből
származó fiai, akik az indulatot és hatalomvágyat, s lányai, akik pedig a dölyföt és alázatot örökölték tőle. Mindkét Oedipusz-rajz emlékezetünkbe idézi
Barlach szobrait, az Orosz koldusasszonyt, a Kételkedőt és a Fázó leányt, s persze
minél tovább kutakodunk a lehetséges és kézenfekvő párhuzamok után, előbb
Rodin, majd Medgyessy neve is a nyelvünkre kívánkozik.
Kékszakállúja a lélekben, a gondolatban, s olykor a valóságban is gyilkossá
váló egyént ragadja meg, aki a takargatni vágyott titkaiba és lényének rejte-

30

tiszatáj

keibe bepillantókat rendre megsemmisíti. Képtelen ugyanis szeretni, átlátszóvá
és megszólíthatóvá válni, mert hiszen az önzőség, a maszkok mögé rejtezés,
a vad ösztönök tébolya oly mértékben uralja jellemét, hogy a szeretetükben pőrére vetkezőket, a védteleneket és a sebezhetőket csak megölni tudja. De vajon
nem öljük-e meg magunkban minden nap a morális lényt, hogy önáltatásaink,
önzőségeink és becsvágyaink valóra válása érdekében lépkedjünk fölfelé egy
sehova sem vezető lépcső fokain? Nem öljük-e meg azokat az emlékezetünkben és szívünkben őrzött lényeket, akik valaha szívből szerettek bennünket és
túl mélyre, messzire merészkedtek lelkünk labirintusában, s álarcaink mögé
látva, természetünk alantasságára ösmertek? Nem öljük-e meg minduntalan az
egykoron mindenért rajongó és terveket szövögető kamaszt, aki szent naivitással és hetykén hitt egyfajta élettervben, amelynek létjogosultságát és érvényességét önnön jellemgyöngeségeink révén függesztettük fel?
Szent Ference – aki a legjobban fémjelzi mind az életmű, mind Kass természetét –, az egyes változatok tanúsága szerint csak hosszas és lázas vajúdás
nyomán nyerte el végső formáját; az újraírás során mind a fejtartása, mind ujjgörbítése megváltozott, egyre esendőbb, szelídebb, saját szigorú regulájához
következetesebben ragaszkodó és magányosabb lett, mintha csak a böjt idején
merte volna önmagának is bevallani, hogy a leghívebb tanítványok és „barátok” is szép lassan elpártoltak tőle, mert a mindennapos koldulás és nélkülözés
elcsigázta kitartásukat, az erdő nem az isteni bőséget és menedéket jelenti többé
a számukra, hanem a remetelét és vadsóskaevés iszonyatát; s a lappangó szenvedélyeket megkísértő emberi szó még mindig elevenebben hat rájuk, mint
a létezés egyszerűségét és egyszeriségét bánat nélkül echózó madárfütty.
Mily különös, Kassnál egyetlen veréb, rigó, pinty is többet tud a természeti
létben zajló (s csak számunkra, paradox módon a leggyilkosabb és legvérengzőbb fenevad számára hátborzongató) kiválasztódás, „egynapélés”, fajfenntartásért vívott ádáz küzdelem, túlszaporodás elleni öngyilkos védekezés évezredes törvényeiről, mint bármely imádkozó szerzetes, parancsot vagy bullát felolvasó grandseigneur, Johannát rágalmazó csuhaberci. Kass madarai, ezek a törékeny testű angyali hírnökök, akik néha ázottan bújnak össze s jászolmelegre
vágynak, néha pedig derűsen szárnyalnak a böjtöléstől deliráló és látomásoktól
elcsigázott Ferenc előtt és körött, hogy intelmeit hallgassák, ki-ki áhítatosan,
hátraszegett szárnnyal lesve minden egyes szavát, nem vágynak oly előkelő
rangra és hírnévre, mint Picasso galambja. (Az első pillanatban szemérmetlenül
túlzónak tűnő Picasso-hasonlatot emlékezetem szerint Colin Banks említette
először; s noha nem áll szándékomban megkérdőjelezni találó megállapítása jogosságát, a fenti megszorítással mégis bátorkodtam élni, mert minden hasonlatnál mélyebben ragadja meg Kass jellemét e különbségtétel). Madarai szerények,
didergők, elgémberedettek, egyszóval a létért reszketés sebezhető példányai valamennyien; például az az oltalmazó tenyérben melegedő kis veréb, aki mindenféle fenntartás és félelem nélkül bízza sorsát a „teremtő” kezére, mely összerop-

1998. december

31

panthatná, foglyul ejthetné, földhöz teremthetné, ha éppen a kedve úgy tartaná,
éppoly önfeledt ártatlansággal kucorog a teremtő kézben, akárcsak Ferenc
a fák odvában, hisz egyként vallják, „ha Isten velünk, kicsoda ellenünk?”
Nem állhatom meg, hogy e kézről ne mondjak valami személyeset. Kisebbik lányom, aki éppen nagy beteg volt akkoriban, amikor e rajzot megismertük, egy este az ölembe kucorodott s azt mondta: „mily jó lenne, ha Isten engem is így venne a tenyerébe, ahogy ezt a kismadarat. Sokat imádkozom ezért,
de mintha nem hallaná. Megkérem Janót, rajzoljon nekem is egy ilyen tenyeret.” Akkor döbbentem rá, hogy Kass rajzait a gyermekek ártatlanságával és
szívjóságával lehet és kell szemlélni, megérteni, talán mert valamennyiből ez
a szívjóság, szeretet és létderű árad. Tudom, saját keserű tapasztalataim okán
talán a kelleténél is jobban, hogy a „szívjóság” szót nem is ildomos leírni ma
már, amikor bármely szó, amelyik az érzelmek húrjain játszik, eleve gyanút
kelt akár a legnagyobb művészek esetében is; de hitem szerint csak azokban,
akik e szó valódi tartalmát hírből sem ismerik vagy a szeretetet szégyelleni valónak vélik.
Egyébként Kass, akárcsak Szent Ferenc vagy a madarai, nem bőbeszédű
természet. Mint ahogy a nyomtatásban megjelent nyilatkozataiból sem egy
mondén nagyvonalúsággal fecsegő, magamagát nárcisztikusan mórikáló egyén
tárul elénk, akként „alakjai” is feltűnően zárkózottak (Kassák tükrében: „tömbösek” és meggyőzően „tömörek”), vagy még inkább zártak, „befelé gombolkozók”. Mintha az Alföldre boruló égbolt sötétje és az estvéli Tisza-part távoli
harmonikaszót elnyelő csöndje telepedett volna a szívükre; mintha a szemhatárig futó róna egyetlen nagy csapdaként tartaná fogva őket, a „gödörbe esetteket”, s a rettegést és félelmet egyedül Kass fivére és nővére, a Nap és a Hold
(s a háromarcú istennő, Hékabé valamennyi kedves társnőjével: Démétérrel és
Perszephonéval együtt) oszlathatná szét, csillagfényével világítva bele abba az
áthatolhatatlan és súlyos sötétségbe, melyben rabként időznek. Nem őrjítő
Kass rajzain az a feszültség, amely a gránitkemény kőtömbből faragott mázsás,
mackósan lomha, esetlen, bariton hangon dörmögő, mégis inkább saját tehetetlenségük és menekülésre képtelenségük tudatától kővé meredő alakok és az
öklömnyi, reszketeg, szél hátán kecsesen libbenő, időnként saskeselyűk prédájává váló madarak között feszül? Hát nem őrjítő ez a befelé gombolkozás és
égbe szökkenés, álmokat delejező Ikarosz-sors és a „semmi ágán” gémberedés,
ijesztő dörmögés és „egynapélés” örömétől átitatott csivitelés között észlelhető
feszültség? S kérdezzük tovább bátran, nem őrjítő, hogy hiába is hallgatnánk
bele az Alverna hegyén böjtölő Szent Ferenc vagy a pusztában bujdosó Keresztelő János madarakhoz intézett beszédébe – mely az egyik rajzon az áhítatos
figyelemmel felröppenő verebekhez, a másikon a közeli istenítélettől rettegő
„kőfejű” madarakhoz szól –, süketek lévén az üzenetre, a Szóra, az Igére, kívül
rekedünk az értés és megértés körén ?

*

32

tiszatáj

Kassnak akad olyan kritikusa, aki rosszalló véleményének ad hangot, amiért a kafkai szorongás, az oedipuszi szégyenkezés és az örök vereségélmény –
amely tagadhatatlanul jellemzi látomásait – komor színezetet és túlontúl sötét
tónust kölcsönöz a rajzoknak, ellentétben a meseillusztrációival vagy pajzánul
erotikus rajzaival. S persze akad olyan Kass-rajongó is, aki a hófehér papiros
teréből mindössze néhány vonallal kimetszett alakokban, az emberi lélek és
jellem archetípusaira ismer rá, s léttel telítettségüket, zsigerekig ható erejüket
tartja e Kass-figurák legfőbb erényének, s az életmű gyöngyszemeinek.
A meseillusztrációkon életre keltett, pajkosan eleven és csibészes humorú
„hősökkel” ellentétben, az egy-egy lélektani realitást megtestesítő alakok (a századelő oly sok magyar regényéből ismerőssé vált dzsentrik és polgárosultabb
ivadékaik, a dosztojevszkiji félkegyelműek, nagyvárosi nyomoroncok és mai
alakváltozataik), egy pillanatra sem hagynak kétséget bennünk afelől, hogy komor világukban egyhamar nem következik be az a szerencsés fordulat, mint
ami a mesékben szokott. A „vasorrú bábák”, a „kegyetlen mostohák”, a „rontást előidéző szörnyek”, a pénzen megvehető bírák fondorlatos ármánykodásukért nem valószínű, hogy elnyerik méltó büntetésüket és a valamiféle isteni
igazságtétel révén helyre áll a rend.
Ám nem illik elfeledni, hogy a meseillusztrációk és a létértelmező rajzok
létrejötte között majd két évtizednyi időkülönbség van. Miként bizonyos történelmi eseményeket és sorsmeghatározó pillanatokat sem árt az emlékezetünkbe idézni a sietős ítéletalkotás előtt. Ugyanis Kass, alig huszonegynéhány
évesen, amikor is épp az ígéretek és álmok beváltására készülődött, mindjárt az
indulás pillanatában kénytelen volt szembesülni egyfajta „propagandisztikusmessianisztikus” üzenettel, mely, polgári gyökerei okán, nem igazán tudta sem
lázba hozni, sem feltétlen hívévé tenni. Ennél fogva, alig egynéhány nemzedékbeli társával együtt, kívül rekedt a szédületes világmegváltásról szónoklók
körén. Nem mintha távol állott volna tőlük a „világmegváltás” nagyon is természetes vágya, épp ellenkezőleg; csak hát sem a hivatásos világmegváltók frazeológiája, sem az „emberfejekkel labdázás” nem ébresztett bennük kedvet
a csatlakozáshoz. Talán mert idejében érzékelték azt az elviselhetetlen és kibírhatatlan mélytengeri nyomást, melyet kétkedve-hívőként is csak halkan, látomások mögé rejtve mertek még önmagukban is tudatosítani, akár Weöres az
Íme, a sebzett föld énekében:
„Sok volt a pompázó harag, mégtöbb
a változó szegénységben az igazi nyomoruság”.
S az egzisztenciálisan cseppet sem veszélytelen kívül állás, mely esetenként
az elhallgatást, másoknál a kényszerű „beszédmódváltást” eredményezte, Kasst
a gyermek- és ifjúsági könyvek illusztrálásához vezette. Ha igaz valakire, hogy
ez a kényszerű kitérő nem csupán a meg- és túlélést jelentette, hanem az
életmű kiterebélyesedését és megtermékenyülését is, Kassra mindenképp igaz,

1998. december

33

hiszen az a fajta szívjóság, „igazi nyomorúság” szerteoszlatására törekvés, lélekben megőrzött álomkergetés, sajátos Nakonxipán-világ teremtés, önfeledt
ceruzával és tollal mesélés, ami Kass alkotói természetének mozgatórugója,
e csodaországban és az „elveszett birtokon” maradéktalanul megvalósulhatott.
A kényszerpályán levésből persze évtizedekig tartó szolgálat lett; s miként költőink egy jelentős, s nem is akármelyik része, gyermekverseiben, Kass illusztrációiban menthette meg a lelkét és hitelét, alkotói kedvét és bölcselkedői hajlamát a handabandázástól, a pártpropagandához igazodástól, az „egy nyelven”
beszélés csordaszellemétől, az erkölcsi lesüllyedéstől. S vajon lehetett-e annál
okosabban, belső tartást szilárdítóbban megfogalmazni a gyermeki szívjóságot,
játékosságra hajlandóságot és álarctalanságot megőrizni vágyó alkotói élettervet, mint ahogyan Weöres tette a napi parancsok és hangzatos művészi manifesztumok árnyékában:
„Kitakarom a gyermeket, hogy szépségeiben válogathass,
lássam őt a te szemeddel is”.
Az Istenasszony című vers költőjéhez hasonlóan, alig másfél évtizeddel korábban s Európa egy másik távoli szegletében, ott, ahol Cioran szerint a magyarhoz fogható méreteket ölt az évszázados „szomorúság” és társtalanság élményéből fakadó ulyssesi vágy, egy tükörben megsokszorozott álarcai mögé
rejtező költő, Fernando Pessoa, illetve egy Alvaro de Campos nevű egyén,
ugyanezt a „gyermeket” hívja elő emlékezete fényképlemezéről:
„Levettem álarcomat, s megláttam magam a tükörben. –
A gyermeket, aki sok-sok éve voltam.
Semmit sem változott...”
A szüntelenül változó és mégis mindig változatlan gyermek, meghökkenve
szemléli az átváltozás különböző stációiban rekedt „féreg-alakjainak” önkívületben tekergőzését, létre foganásuk lehetetlenségét. S noha az „egynapélők”
bölcsességével tudja, hogy a bebábozottságban vergődő férgek képtelenek kitörni a burokból, s bármely pillanatban egy ragadozó áldozataivá is válhatnak,
a színes lepkévé válás egyetlen esélye: a változatlanul megőrzött Psyché-lét üdvígéretére emlékezés és a maszkokon, a báb-sötétségen is átvilágító fény utáni
vágyakozás. A tükörországban járó és a gyermek szépségeit kitakaró Kass, az
„igazi nyomorúság” világából, a „csordultig részegek” kültelki korcsmájából az
elveszett birtokra vezető utat keresi szüntelen, akár Alain-Fournier nagy Maulnes-ja, mert az álmaiból felderengő ünnep és csoda, fény és szívjóság a boldogság ígéretével delejezi.

34

tiszatáj

DARVASI LÁSZLÓ

Baltazár, a tréfacsináló testvér
Ez sem volt könnyű időszak a barátok életében, a rendház udvarán mégis
gyakorta fölharsant a nevetés. A szomszéd város jezsuitái például azt hirdették,
hogy ilyen nyomorúságos időkben nagyböjt napján is szabad az embereknek
tejet inni és tojást falni. Az obszerváns ferencesek egyáltalán nem így gondolták. Reformációjuk lényege nem a könnyebbségnek tett engedmény volt, hanem éppen ellenkezőleg, úgy tartották, hogy a szigort fokozni kell az olyan
időkben, amikor a megpróbáltatásokat el nem viselő lélek könnyű prédája
a gonosz csábításának. Mennél terhesebb idők járnak, annál állhatatosabbaknak
kell lenni. Nem is vitatta ezt senki. Csak éppen egyes gyenge jellemű kereskedőfik és földtúrók a tyúkólban itták ki a tojást, hogy aztán bent, a házban
arról panaszkodjanak, hogy az idő a háziszárnyasoknak se kedvez. Ekképpen
fordulhatott elő, hogy a jezsuita szószékekről fölhangzó beszédek táptalajra
leltek, s azok a nyomorultak, akik böjt napján túróval, rántottával vagy aludttejjel tömték meg a beleiket, másnap bűnbánó képpel gyóntak a barátoknál. Isten darócba öltöztetett, sokat sanyargó embereinek életét azonban nem csak
belső viták és meghasonlások nehezítették. Az úgynevezett másvallásúak,
vagyis a reformátusokhoz csapódó csőcselék, a minden aljasságra kapható zsoldosok és a vérengzéseikről hírhedt szabadcsapatok gyakran kifosztották a templomaikat. A szentképeket összetörték, a sárba taposták. A kegytárgyakat tűz
emésztette el, a mocskos folyóvíz magával sodorta az istenképet és az ereklyéket.
Nem volt tehát könnyű időszak, mégis gyakorta nevettek és kuncogtak
a barátok. S e nevetés előcsalogatója nem volt más, mint egyikük Isten csuhás
gyermekei közül, egy jóravaló és tiszta lelkű barát, aki a szigorú rendű mindennapok alkalmaiban is rendre megtalálta a mosolyt, és a fölszabadult kacagás
lehetőségét. Baltazárnak hívták ezt a ferences barátot, testes és életvidám, pirospozsgás ember volt, s módfelett szeretett színészkedni. Gyakorta eljátszotta, milyen képet vágtak a templomból kiűzött árusok, hogyan sopánkodnak és tépik a hajukat a földühödött, asztalokat borogató Jézus láttán. Néha
utánozta a megszégyenített farizeusok mulatságos testtartását, álszent és ostoba
arcjátékát. Egyszer Szent Ferenc gazdag apját is eljátszotta, hogy meséli elképedve a kapzsi öregember assisi hüledező polgárainak, hogy a fia az utcára
dobálta a ház gazdagságát. Hiszen a barátok akkor nevettek csak igazán, amikor Baltazár azt mutatta be, mint rohannak a szakadék felé az ördögtől megszállott gezarai disznók. A vállait fölvonva, arcát eltorzítva, két kezét maga
előtt tartva úgy szökdécselt a barát, mintha valóban disznó lett volna. Nevess

1998. december

35

velünk te is, Istenem! Ez aztán igazán kitűnő tréfa volt. A barátok a hasukat
fogták, a könnyüket törölgették. Hiszen Istennek tetsző dolog az is, ha kiűzzük szívünkből a szomorúság és a gyász felhőit, s nevetünk azon, ami rossz,
gyatra, vétkes és esendő. Ilyesmi gondolatok jártak a jót mulató barátok fejében. S amikor éjjel a virrasztó társuk elfújta a kolostor egyetlen gyertyáját,
s orrát megcsapta a kanóc savanyú illata, elmosolyodott. Csönd volt kint, mint
egy vastag, hatalmas pokróc alatt. Az éjszakai égen szikráztak a csillagok. A barát ült a sötétben, és arra gondolt, hogy bizony csoda a nevetés is.
Másnap hajnalban János, a rend még fölszenteletlen testvére éktelen horkolásra ébredt. Hörgést, szörtyögést és csámcsogást hallott! János testvér nem
nyitotta ki nyomban a szemét. Arra gondolt, még mindig álmodik. Hogy álmában újra meg akarja kísérteni a gonosz. Aztán arra gondolt, hogy inkább
Baltazár testvér eszelt ki újra valamilyen tréfát. Ám amidőn a barát Baltazár
testvér fekhelye felé pillantott, elakadt a lélegzete.
Szomszédja vackán hatalmas kandisznó terpeszkedett.
Egy böhömnagy, undorító és bűzös dög!
János testvér is szeretett nevetni, ám ez már több volt a soknál. Amit látott,
egyáltalán nem volt nevetséges. Sőt! Inkább megdöbbentő volt. Félelmetes!
A barát nem is talált szavakat. Kapkodva kotorászott a saruja után, s a hortyogó állatra zárva az ajtót, a rendőrfőnökhöz sietett. Néhány perc alatt felbolydult a kolostor. A hajnali zsolozsma is elmaradt. A barátok sápadtan tolongtak Baltazár testvér fekhelye előtt, s döbbenten bámulták az irdatlan jószágot. Végül a guardián, mást nem tehetvén, fölébresztette az állatot. A kezében
tartott kicsiny feszülettel bökdöste meg a disznót. Az állat nagyot horkantott,
kinyitotta a szemét. A guardián ekkor elvesztette oly híres türelmét, s a dühtől
szinte fuldokolva kirugdosta a dögöt kolostor udvarára. Még egy vödröt is
utána hajított. A disznó méltatlankodva röfögött, majd látható sértettséggel
keresett egy pocsolyát, és nyomban belefeküdt.
A barátok hosszan tanácskoztak. Baltazár testvér túllépte ama bizonyos határt, mely a még illő humor és az illetlenség között húzódik. Ez, ugye, a napnál is világosabb. Tettéért tehát felelnie kell. Különben pedig hogyan tehetett
szert egy disznóra ilyen ínséges időben? Tisztességes úton semmiképpen. Ha
pedig elhajtotta a mezőről vagy a közeli legelőről, akkor a tulajdon törvénye
ellen vétett, hiszen az állat a helyi nagyúr birtokában lehetett, s ha kitudódik
az eltulajdonítás ténye, elgondolni is szörnyű, mekkora bajba kerülnek, mert
nem csak az illető nagyúr jóindulatát és nagylelkűségét vesztik el, de nyilván
még az alamizsna kéregetésre is meg lesz tiltva nekik, ama erkölcsi kárról nem
is beszélve, ami a szóbeszéd kétes útján járhat, hiszen ha az terjed el a nép között, hogy a barátok lopnak, ha annak támad híre, hogy nem ismerik el a tulajdon szentségét, és fittyet hánynak a világi élet törvényeire, vagyis nem adják

36

tiszatáj

meg a királynak, ami a királyé, ahogyan az pedig írva van a Szentírásban, további híveket veszthetnek el.
A barátok arra az elhatározásra jutottak, hogy az állatot egyszerűen kihajítják a kolostorból. Kizavarják. Menjen Isten hírével! Körbevették tehát a dagonyázó lényt, s ciccegve, nagyokat cuppogva, kiáltozva igyekeztek a kapu felé
terelni. Az állat azonban erősebbnek bizonyult. Hiába veselkedtek neki többször is a barátok, nem tudták kiterelni a kapun. A disznó a csalogatásra megvető, gúnyos röfögéssel válaszolt. Mintha bizony esze lett volna. Igen, mintha
gúnyosan csillogott volna apró disznószeme. S mikor újra megvetően röffentett egyet, a legszenvedélyesebb barát kapát ragadott, s már emelte is a szerszámot, és éppen lesújtott volna vele, amikor a többiek lefogták, s a disznóűzéstől még lihegő hangon arra figyelmeztették, nem tehet kárt a dögben,
bármennyire is megérdemelné, mert ha a nagyúré az állat, akkor bizony nem
a sajátját bántja. Egyszóval hagyni kell a dögöt. Egyelőre. Éljen itt az udvaron,
valahogy majd csak kiűzik, kitessékelik, kicsalogatják. Aztán hirtelen ötlettől
vezérelve a barátok hírnököt küldtek a fejedelemnek. Azt kérdezték tisztelettel, nem mutatkozik-é hiányosság jószágainak számában. Mivel a válasz egyértelműen nemleges volt, a hírvivő barát fejet hajtott, s szerényen azt mondta,
találtak egy állatot, egy hatalmas és kövér kandisznót, amit ezennel fölajánlanak a fejedelemnek. Vitesse el az úr, szállíttassa magához, bizonyára jó szolgálatot tehet az állat, például a disznóutódok szaporításában. Ám a fejedelem
egyetlen csuklómozdulattal félbeszakította a halk, pironkodó beszédet. A kandisznó nem kell neki. Nincs szüksége rá. Van kandisznója, nem is egy, s azok
kiválóra teljesítik az utódnemzés feladatát. Ám ez a talált jószág, bizonyára jól
jön nélkülöző testvéreknek. Vágják le és süssék meg. Csináljanak belőle szalonnát, kolbászt, oldalasokat. Úgy ám! A fejedelem jóízűen sóhajtott, majd jó
étvágyat kívánt. Vagy adják el a barátok a disznót, tegyék pénzzé. Egyáltalán,
csináljanak vele azt, amit akarnak.
A barát zavartan, már-már megszégyenülve tért vissza a kolostorba. S ahogy
belépett a rendház udvarába, baljós csönd fogadta. Egyetlen testvért se látott.
A barát lépett vagy kettőt, s a következő pillanatban hátulról megtaszították.
Szegény arccal előre, épp egy hatalmas pocsolyába zuhant. A barát a döbbenettől hápogva, sarat köpködve bámult hátra. A kandisznó állt mögötte, és úgy
röfögött, ami voltaképpen röhögéssel ért fel. Egy másik barát éppen ekkor tért
vissza a veteményesből, s meglátta a sárban fetrengő hírhozó testvért. Hát persze, hogy elnevette magát. Előkerült a többi barát, s ők is jóízűen hahotáztak.
S a testvérekkel együtt röhögött a kandisznó is, mely most még nagyobbnak és
hatalmasabbnak tetszett, mint az első napon.
Ám ez a jelentéktelen epizód sem tudta elhomályosítani ama mind nyugtalanítóbbá váló tényt, hogy Baltazár testvér nem volt sehol. Nem került elő.
Egyszerűen eltűnt. Elbújt volna? Elrejtőzött? De hová? Napokra eltűnni, az

1998. december

37

már nem tréfadolog! Időközben rájött volna arra Baltazár, hogy amit ezzel
a disznóval tett, az valóban nehezen bocsátható dolog, mert már semmi köze
a tréfához, s a tiszta lélekből fölcsobogó nevetéshez? Mindenesetre büntetést érdemel, de hát ahhoz előtte elő kellene kerülnie. János, a fölszenteletlen testvér,
Baltazár egykori cellatársa gyakran állt meg az állat előtt. Hosszan, kopasz
fejebúbját vakargatva tűnődött. S ahogy a dög visszanézett rá, a barát mélységes zavart érzett. Az állat pofája, bár igazi disznópofa volt, valamiképpen ismerős is volt. János nem merte kimondani, kire hasonlít a disznó. Mindenesetre
egyszer megszólította a guardiánt. Vajon lehetséges-e, hogy az emberek más
élőlényekké változzanak? Például kutyává. Vagy madárrá. Esetleg, khm, khm,
disznóvá. A guárdián mélyen a másik szemébe nézett. Nem, ez semmiképpen
sem lehetséges. Hogyan is juthat ilyen balgaság a testvér eszébe?! János barát
nagyot sóhajtott, s visszaballagott a disznó elé. Az állat szokása szerint dagonyázott. Nem akarta a barát, aztán mégis megkérdezte.
– Baltazár, te vagy az?
A disznó fölemelte a fejét, s egészen úgy tetszett, gúnyos, megvető fény villan apró disznószemeiből. János testvér keresztet vetett, s magára hagyta az állatot. Kétségek gyötörték, valósággal szenvedett. A barátok továbbra sem merték bántani a dögöt. Így aztán az állat szabadon kószált, mindent megrágott és
összepiszkított, a fejedelemtől kapott csibékre és kiskacsákra támadt, tyúkokat
falt föl. Gyakran nekiment egy óvatlan testvérnek, földöntötte és megtaposta.
Máskor meg a kápolna bejárata elé feküdt, s nem engedte be a zsolozsmára
igyekvő barátokat. Habzó pofával, földig érő, vérpiros hímtaggal randalírozott. A helyzet mind tűrhetetlenebbé vált. S nem csak a kandisznó miatt.
Újra háborúk dúlták a vidéket. Vér a vérbe folyt, jajszó és káromlás soha
nem szállt egyedül. A testvérek tűrtek, segítettek az elesetteken, gyógyítottak,
sebeket kötöztek, árvákat vigasztaltak, végül már a sajátjukból adtak, s közben
kerülgették a mind ingerültebbé és szeszélyesebbé váló disznót. De nem bántották. Még most sem. Pedig lassan semmijük nem maradt. Éheztek. Az állat
meg naphosszat a valaha volt veteményesben dagonyázott. Csak János testvér
állt meg néha előtte.
– Baltazár, az isten szerelmére! Te vagy az?
A távolban falvak és városok égtek. A barátok hallották, hogy a fejedelem
elmenekült. Szabadcsapatok kószáltak a vidéken, az asszonyokat meggyalázták, a gyerekeket elfogták és eladták. A férfiakat rabláncra fűzték. S ahogy
várható volt, egy napon kiéhezett, másvallású zsoldosok törtek a kolostorba.
Olyan vandálok voltak ezek, akik nem csak szentképeket törtek és templomokat gyújtogattak, de még a papokkal is lelkiismeret furdalás nélkül végeztek. A katonák átkozódva, dühös ordítozás közepette terelték a barátokat
a kápolnába, aztán körbenéztek, mit találhatnának. Sokáig csak a kutakvó dárdák koppanásait, egy-egy beszakadt léc, üres polc reccsenését lehetett hallani.

38

tiszatáj

A barátok remegtek a sötétben. Azt gondolták, eljött a vég. Vagy egyenként
végeznek velük, vagy egyszerűen csak, mivelhogy nem találnak semmit, a zsoldosok rájuk gyújtják az épületet. Aztán váratlanul diadalittas ordítás zengett
fel a veteményes felől. Ám az istentelen üvöltözésből egy ismerős hang is kihallatszott.
– Ne bántsatok, az Isten szerelmére!
– Segítsetek, testvéreim, én vagyok az, Baltazár!
– Mentsetek meg!
– Jaj Istenem, a véremet ontják!
Semmi kétség, valóban Baltazár testvér hangja volt. Az a kissé rekedtes,
mindig nevetésre ingerlő hang. A guardián dörömbölni kezdett, de az őrök
csak röhögtek odakint.
– Kuss, te csuhás!
Alig egy-két óra múlva föltárult a kápolna ajtaja. A barátok hunyorogva
botorkáltak ki a fénybe. Ínycsiklandozó disznósült illata lengte be a kolostor
udvarát. A katonák zsíros pofával, nagyokat röhögve faltak. S a zsoldosok kapitánya, akinek a lelkében még szirmozott az erény virága, s egyáltalán nem
volt olyan elvetemült, mint ahogyan azt híresztelték róla, a megterített faasztalhoz rugdosta a rettegő barátokat. Igyatok bort az egészségemre, üvöltötte
a barátoknak. És azok ittak bort. Aztán pedig elégedetten bámulta ez a jóravaló zsoldos kapitány, hogy a barátok, bár gyöngyöző homlokkal, és remegő
kézzel, de együtt falnak a katonáival.

K OPASZ M ÁRTA : C OMÓI KISLÁNY

1998. december

39

PINTÉR LAJOS

álmomban mondom
az európai egyesült államokban
e föld indiánjai a magyarok
hol melyik szállodában
melyik rezervátumban
fognak majd lakni kérdezem
álmomban mondom

István király verses históriája
OFFICIUM S. STEPHANI REGIS HUNGARIAE
Minden ország örvendezett,
elnyervén patrónusát,
és e nagy-jóért szerfelett
áldotta Úr-Krisztusát.
Épp csak Pannonia népe
nem találta támaszát...

Ím eljött az áldott új nap:
zengő üdvös ünnepe
szent királyunk-Istvánunknak!
Míg tart a világ heve,
örvendjen, ki őáltala
lőn Urunk örököse.
Ím eljött az átkos új nap:
bűzös, büdös ünnepe,
álszent király annyi tört ránk,
mint a világ krátere,
görnyedjen, ki őáltaluk
lőn a földnek négere.

40

tiszatáj
Ím eljött a nap, a régi:
elfagyott a vetemény,
ím a gyászunk ezredvégi,
nincs remény és nincs remény –
az maradt, ki volt az ember
csak Sárkányfog–Vetemény.
Ím eljött a napunk, újult,
Géza szent fejedelem
halott szivén tiprat török,
s nincs Isten, nincs kegyelem,
tiprat tatár, kínunk örök
dajkáljuk, mint gyermeket.
Ím eljött a nap, az égi:
rásüt ágra, bogárra,
sugarát oly bőven méri,
aranypénz a sugára:
fénylő bánat ráfűzvén már
a világ ág-bogára.
Ím eljön a Hold, az áldott,
zárja ránk az ég-boltot:
a Hold is csak rozsdás vaspánt,
csillag lészen rozsdás vas-szög,
nem szökhet ki semmi fény:
üvöltöd, hogy nincs remény.
Minden ország örvendezzen,
elnyervén patrónusát,
és a nagy-jóért szerfelett
áldja majd Úr-Krisztusát.
Mikor Pannonia végre
megtalálja támaszát.

1998. december

41

KÁLNAY ADÉL

Ilyenek lehetnek az angyalok
Hildának fogalma sem volt arról, hogy nevén kívül mit örökölt az anyjától,
hiszen sosem látta, sőt, olyan emberrel sem találkozott, aki ismerte volna.
Amikor hatvan évvel ezelőtt egy fiatal lány bezörgetett a zárdába, s az elképedt
kapusnővér kezébe nyomta a kosarat, s azt kiáltotta vissza futtában megfordulva, hogy Hildának hívják az anyja után, éppen karácsony estéje volt. Mesélték, az apáca annyira meglepődött, hogy sokáig csak némán tátogott, s képtelen volt elmozdulni a kapuból. Csak bámult a lány után, akinek még a lába
nyomát is azonnal eltüntette a szakadó hó. Az apácák tanácstalanok voltak,
nem tudták, mit tegyenek. Hilda ordított, kékült, vörösödött, végül sorsát az
döntötte el, hogy a karácsonyi misére konduló harangszóra elhallgatott. Jóságos lélek lesz belőle, mondta ki a végszót a főnöknő, és megtartották a karácsonyi gyermeket. Hildának jó gyermekkora volt. A szakácsnő, aki kintről
járt be főzni a zárdába, s öt gyereket nevelt, az ikrei mellett még Hildát is tudta
szoptatni. Lelki és szellemi táplálékkal pedig az apácák látták el. Végre mindegyik kiélhette anyaság utáni vágyát. Azt már az elején elhatározták, hogy
Isten szolgálatára nevelik fel a kislányt, s vigyáztak is nagyon, hogy minden világi csábítástól messze kerüljön. Aztán amikor a háború után feloszlatták
a rendet, Hilda állami árvaházba került, onnan pedig nevelőszülőkhöz. Szürke,
majdnem fekete évek következtek, de Hilda alig érezte meg. Vagy az apácák
nevelése, vagy természetének eredendő jósága miatt minden rossz szétporladt
közelében. Pedig egy jó ideig emberszámba se vették. Az első családban mosolytalan, fáradt emberek éltek, keveset beszéltek, egymáshoz sem volt egy
kedves szavuk. Még négy gyerek volt rajta kívül, taknyos orrú, durva lelkű
gyerekek, mintha csak komiszkodni születtek volna a világra. Hilda olyan
ámulva figyelte őket, mint állatkertben a majmokat. Mikor kellett elmenekült,
ha lehetett, ott lapult köztük, s megadóan viselte velük együtt a büntetést. Sok
dologba belevitték, ám egyszer elege lett, nem akart lopni, hiába biztatták. Attól kezdve folyton piszkálták, csúfolták, de Hilda nem haragudott, ő ugyanis
nem tudott senkire haragudni. Elfogadott mindenkit olyannak, amilyen volt,
és soha nem gondolta azt sem, hogy jobb életet szeretne. Az apácák hiányoztak ugyan, de esténként imádkozás közben jókat beszélgetett velük, hol egyiket, hol másikat képzelte maga elé. Azt nagyon szerette volna tudni, hogy hol
vannak, de abban biztos volt, hogy csak jó helyen lehetnek. A világ hideg volt
és idegen, Hilda mégsem fázott benne, mert volt egy csodálatos sugárzása, amitől melegség támadt körülötte, s ebben a melegségben, mint valami burokban,

42

tiszatáj

biztonságban érezte magát. A család egy szutykos, sötét barakkban lakott,
a szobában egy kettes ágyban keresztben fekve aludt a négy gyerek, egy rozoga, de hajdan jobb napokat látott sezlonon az asszony, meg a férje, Hilda pedig a konyhában a tűzhely mellett egy széles padon vagy ládán, aminek felnyitható teteje volt, s abba benyúlni gyereknek nem lehetett. Egyszer azonban
látta, mi van a ládában. Törülközőbe, pokrócba csomagolva egy gyönyörű
porcelán étkészlet. Aranyszegélyű, apró lilavirágos tálak, tányérok, csészék.
Szeretett volna sokáig gyönyörködni benne, de az asszony gyorsan visszacsomagolta, amikor észrevette, hogy nézi. Nagyon sokat gondolt ezekre a szépségekre, még álmodott is velük, de többé nem sikerült meglátnia. A konyhából
már egyenesen az udvarra lehetett menni, az üvegablakos ajtón ujjnyi repedések voltak, ha északi szél fújt, befújta a havat, ott olvadt el a konyha közepén.
Ennél a családnál Hilda nagyon sokat dolgozott. Hajnalban kelt, s indult máris
nevelőanyjával a közeli állomásra. Amíg fel nem söpörték a szemetet a folyosóról, s a várótermekből, megállni sem lehetett, állandóan hajlongani kellett,
a nagyobb csikkeket ugyanis nem volt szabad felsöpörni, hanem egy zacskóba
kellett gyűjteni, este aztán a nevelőapja kipergette a papírból, s megszárította
a dohányt, majd új papírba sodorta, s egy üres cigarettásdobozba tette. Olykor
már egy–másfél hét alatt sikerült a teljes dobozt megtölteni, akkor aztán eladta
a kocsmában. Amikor végeztek a takarítással, Hilda leült a vécéajtók elé, kezébe vett egy csomag papírt, s letett a földre egy tányért. A feledékeny embereket figyelmeztette, hogy fizessenek, de volt, akinek hiába szólt, elsietett mellette, mintha nem is látta, hallotta volna. Miután az egyik vasutasra rábízta
a gyereket, avatkozzon közbe, ha valaki el akarná szedni a pénzt, az asszony hazament, hogy ebédet főzzön. Amikor visszajött, hozott mindig egy kis lábasban Hildának. A kislány félreült egy padra, vagy ha senki nem volt a váróban,
bement, s ott ette meg az ebédjét. Aztán újabb cigarettagyűjtés következett,
meg segített a csaposnak a restiben összeszedegetni és kiöblögetni a poharakat.
Néha pihenésként kiállt a peronra, és nézte a vonatokat, vagy az embereket figyelte. Némelyik már ismerős volt, lassan szét tudta választani a rendszeresen
vonatozó, dolgozni járó embereket, s a hosszabb utakra induló utasokat. Délután fel-felbukkantak az asszony gyerekei is, a két nagyobb bőröndöket vállalt
el cipelni, a két kisebb meg ott kotort anyja szoknyája körül, s várta, mikor
kap pár fillért, hogy krumplicukrot vehessen belőle. Amikor este lett, az aszszony egy vödröt meg egy kefét nyomott Hilda kezébe, s beküldte a vécébe.
A kefével alaposan körbe dörzsölte a kagylót. Különösen a férfivécében volt orrfacsaróan büdös, Hilda mégsem gondolta, hogy miért vele csináltatja a nevelőanyja, s lefekvéskor, amikor megköszönte imájában mindazt, ami azon a napon történt vele, a vécétakarítás is mindig benne volt. Köszönöm, Istenem,
mondta, köszönöm a mai napot minden történésével, mindazzal, amit gyarló
emberi eszemmel jónak vagy rossznak gondolok, köszönöm, hogy ma is tanul-

1998. december

43

hattam, hogy ma is adhattam valamit az embereknek, köszönöm, hogy megőriztél, erőt adtál, ámen. Ezt az imádságot attól az apácától tanulta, akit a legjobban szeretett. Ő mesélte el neki azt is, hogyan került a zárdába, hogyan
hallgatott el, mikor megszólalt a harang. Te már akkor is engedelmesen Isten
hangjára figyeltél, mondta, meglátod, mindig melletted lesz, bárhová menjél,
s megtanította az imára, amit aztán egész életében, minden este elmondott,
s biztos volt abban, hogy a halálos ágyán is ezt fogja mondani.
A sors úgy hozta, hogy Hilda sehol nem maradhatott túl sokáig. Nevelőszülei szinte egyszerre betegedtek meg, tüdőbetegek lettek, az asszony hamarosan meg is halt, s a gyerekeket az állam vette magához. Hilda egy új családhoz
került, itt egy gyerek sem volt, mert a háborúban bombatalálat érte a házukat,
s a gyerekekkel együtt mindenük odaveszett. Hildát azért választották, mert
hasonlított az egyik lányukra. Érdekes emberek voltak. Nem igazán törődtek
Hildával, pedig kedvelték, dehát magukkal sem törődtek, a lakásban könyvek,
ruhák hevertek szanaszét, a konyhában mosatlan edények, Hilda pakolászott
utánuk. Mindig jött valaki, valaki meg éppen ment, valaki pedig a hatalmas
zongoránál ült és játszott. Hétfőnként különösen sokan jöttek, a nagy kerekasztal köré ültek, s különös dolgokról beszélgettek. Az egész lakásban valami
édeskés illat terjengett, s keveredett a cigarettafüsttel, s ha reggelente Hilda
szétrántotta a nehéz függönyöket, szürke por hullott a hajára. Jól érezte magát
velük, olyan volt, mintha ő gondoskodna róluk, nagynak és felnőttnek tűnt
mellettük. Sajnos ennek is hamar vége lett. Egy hétfői napon, késő este jöttek
értük, Hilda már aludt az egyetlen hatalmas szoba sarkában, mindig könnyen
elaludt a zsongó beszédre. Négyen-öten jöttek, villámgyorsan több csoportba
állították az embereket, megnézték mindenki igazolványát. A nevelőszülei sápadtak voltak, s szótlanok, szomorúan néztek Hildára, amikor egy nagykabátos, rövid hajú nő maga mellé állította. Eszébe sem jutott tiltakozni, s mire ki
tudta nyitni a száját, már bent ült egy nagy fekete kocsiban, s mentek valamerre. Ne félj, mondta a nő, akinek rekedtes, férfihangja volt, s ő nem is félt,
csak sajnálta nevelőszüleit, ám hiába kérdezett róluk, nem kapott választ.
Már szinte nagylány volt, amikor utoljára kivették. Harmadmagával került
egy házaspárhoz, ő volt a legnagyobb, s neki kellett a két kisebb lánnyal törődni. Az asszonyt hamar megszerette, csendes, sírós szemű, gyönge nő volt,
nem lehetett gyereke, s arról ábrándozott, hogy örökbefogadhat egyet, de
a gyámügy nem engedte, csak nevelőszülőnek alkalmazta őt. Gyakran elmesélte
Hildának ezt a szomorúságát, s még a többit is, hogy iszik a férje, hiába minden könyörgése, s ettől kezdve Hilda őértük is imádkozott. Már egészen hoszszú volt a listája, ha mindazokat az embereket meg akarta említeni imájában,
akikhez valaha köze volt. Ebben a családban imádkozni titokban kellett, a férfi
azt mondta magáról, hogy kommunista, s ugyan Hilda nem nagyon tudta, ez
mit jelent, arra hamar rájöhetett, hogy az Istent nem szabad emlegetni. Ebben

44

tiszatáj

az időben úgy volt Hilda, hogy szerette volna megtalálni az anyját. Gyakran elábrándozott, hogy egyszer, teljesen véletlenül összetalálkoznak valahol, s elég
lesz csak ránéznie, máris tudni fogja, hogy az anyját látja. Azon is töprengett,
miért mondott le róla, megpróbálta elképzelni, mit érezhetett, és sajnálta nagyon. Figyelte az utcán a nőket, reménykedett, hogy megszólal a szíve, de
soha, egyetlen egyszer nem történt meg, amiről ábrándozott. Végül már nem
is gondolta, hogy megérezné, hogyan is lehetne elképzelni valakit, akinek csak
a nevét tudja. Érdekes, az apjáról nem szeretett volna tudni semmit. Nem haragudott rá, de rossz embernek tartotta. Biztos volt benne, hogy miatta kellett
az anyjának őt eldobni magától. Figyelte nevelőanyját és látta, mennyi mindent megtesz a férjének. Hűségesen szolgálja, közben magára semmi időt nem
fordít, nincsenek vágyai, tervei, mindent az dönt el, hogy a férje éppen mit
akar. Hilda úgy gondolta, hogy a férfiak mind rosszak, a nők pedig, akik férfihoz szegődnek, áldozatok, s fel kell mindent adniuk, még a hitüket is, ha
a férfi úgy kívánja. Ezért Hilda nem is akart férjhez menni. Azt még nem
tudta, hogyan fog élni, hová fog menni, sajnálta, hogy nincsenek már zárdák,
azt az egyet azonban biztosan tudta, hogy egyedül kell majd élnie.
Tizenhat éves volt, amikor felvették ápolónőképzőbe, és ekkor végképp
megnyugodott. Noha még nem mehetett el nevelőszüleitől, de már nap mint
nap gondolhatott a nővérszállóra, ahol egy-két személyes szobákban élhetnek,
együtt és mégis külön, éppen ilyenre vágyott. Sajnos a kicsik miatt nem hagyhatta magára nevelőanyját. Neki minden erejét a férje szolgálata vette el, a gyerekekre már semmi nem jutott, de a férje még ezt a semmit is sokallta. Végül
rávette az asszonyt, vigye vissza a gyerekeket, s egy napon Hilda arra ment
haza, hogy üres a lakás. Ettől kezdve már csak a jó alkalmat várta, hogy kiléphessen a családból. Amikor a részeg nevelőapja ölelgetni kezdte és disznó szavakat sugdosott a fülébe, úgy látta, elérkezett az idő, mennie kell. Megígérte
nevelőanyjának, hogy keresni fogja, ha valami gondja van, de tudta, hogy sosem lesz olyan gondja, amit egyedül ne tudna megoldani. Azért amikor elvégezte az iskolát, felkereste őket, s kíváncsian fürkészte az asszony arcát,
vajon jobb lett-e neki így, hogy teljesen a férjére figyelhet, megérte-e visszaadni
a kicsiket. Az asszony arcán azonban csak könnymarta árkokat látott, meg
a keserűség mély ráncait.
Hildából nagyon jó ápolónő lett. Kedvessége, végtelen türelme boldoggá
tette a betegeket, az orvosok dicsérték, és ami a legfontosabb, ő is elégedett
volt magával. Minél több dolga volt egy ember körül, annál elégedettebben
tett-vett, olyankor még az étel is jobban esett, hiszen jobban megérdemelte,
mint egyébkor. Szerette azt a rendet, amely a kórházban volt, mindent pontosan a kijelölt időben kellett elvégezni, mindennek megvolt a helye, mindenkinek a feladata. Ha semmi dolga nem akadt, beszélgetett a betegekkel, meghallgatta mindenki történetét, szerette, ahogy megnyíltak neki az emberek, el-

1998. december

45

mesélték féltve őrzött titkaikat, olyasmiket is elmondtak, amiket még senki
nem hallott. Hatalmas terheket raktak le magukról, különösen azok, akik már
megérezték a halálukat, és Hilda vitte azokat tovább, vagy néhány szóval megigazította a hátukon, s máris könnyebben cipelték. Még a gyóntatónál is jobb
volt, mert ő senkinek nem rótt ki imádságokat, semmit nem kellett tenni vezeklésként. A régi betegek mindig elmondták az újaknak, hogy micsoda kincs
ez a Hilda nővér, hogy sokan már az érintésétől is jobban lettek, s az orvosok
is őt hívták, ha súlyos vagy problémás beteggel akadt dolguk.
Amikor fiatal volt, szép is volt Hilda, fehér bőrű, fekete hajú, de soha senkinek nem akart tetszeni. Aztán ahogy idősödött, a női báj lassan lekopott
róla, s felváltotta egy szavakkal le nem írható nem nélküli szépség, ami ott ragyogott körülötte mindig. Ilyenek lehetnek az angyalok, a láthatatlan világ
küldöttei. A nővérszállón is szerették, szívesen fordultak hozzá, mert soha
senkit nem utasított el, örömmel adott kölcsön, aztán legtöbbször megfeledkezett a pénzről. Ha van annyim, amennyi elég, minek kellene több, mondogatta mindig, valahányszor szóba került igénytelensége. Időnként biztatták,
menne már férjhez, az ilyen nőnek férj kell, meg család, de Hilda mintha nem
hallotta volna őket, ezekre a nógatásokra nem is reagált. Magában arra gondolt, ugyan minek szülne gyereket, amikor azt sem tudná megmondani neki,
kik a nagyszülei, és úgy kellene felnőnie, hogy semmit sem tudna az anyja családjáról.
A jövőtől nem félt. Biztos volt benne, hogy sorsa ugyanúgy elrendeződik,
mint történt az egész életében. Egy éjjel álmában látott egy hidat, hasonló volt
a függőhidakhoz, csak ennek a hídnak valahol a láthatatlan messzeségben volt
a vége, s amikor rálépett, mintha egy titokzatos erő húzta volna fölfelé, szinte
repült, úgy haladt. Ez az álom nagyon tetszett neki, sokat gondolt arra a lebegő könnyűségre, amit ott a hídon érzett. Azt gondolta, ez az álom a jövőjét
mutatta meg, amelyről még nem lehet tudni, milyen lesz, csupán azt, hogy egy
rendkívüli hatalom emeli át az egész életen, úgy, ahogy eddig is történt.
Egyszer, amikor éppen a gyerekosztályon dolgozott, s napok óta már semmit nem aludt, mert annyi volt a lázas beteg, furcsa dolog történt. A nővérszobában bóbiskolt, s arra riadt, hogy a nevét mondja valaki. Hilda, szólt a hang,
majd többször egymás után elismételte, egyre sürgetőbben. Kinyitotta a szemét, s várta, hogy ismétlődjön a hívás, de hiába. Kiment a folyosóra, de ott egy
teremtett lélek nem volt. Bement minden kórterembe, végignézte a szuszogó
gyerekeket, betakargatta őket, párnak megnézte a homlokát, s közben a hangra
gondolt, vajon mit akart ez jelenteni, ezen morfondírozott, mert Hilda hitt
a jelekben. Szerette volna, ha újra szól hozzá a hang, hátha meg tudja jegyezni,
hiszen még azt sem tudta, férfi vagy női hangot hallott, de a hang nem ismétlődött. Másnap áthívatták a krónikus osztályra. Valaki látni akarja, azt mondták,
egy idős nőbeteg. Az ágyban egy csöpp, vékony asszony feküdt, leesett állal

46

tiszatáj

aludt, zihálva vette a levegőt. Hilda leült az ágy szélére, és megfogta a kis madárkezet. Sokszor látott már ilyet, tudta, hogy egy halálba indulónak a kezét
fogja. Lehet, hogy már későn érkezett, mondta az egyik beteg, aki már hetek
óta feküdt a szobában, hamarabb is szólhattam volna, de nem engedték, pedig
ez a szegény asszony ugyancsak rá lenne szorulva a lelki vigaszra. Napok óta
csak kínlódik, nem tud meghalni, valami nagyon nyomja a lelkét. Hilda csak
nézte a parányi testet, és lassan simogatta, dörzsölgette a kezét, mintha egy
hirtelen megöregedett gyereket simogatna. Össze-vissza beszél mindenfélét,
mondta az osztályos nővér, mintha valakivel huzakodna, de a legtöbbet nem
érteni, inkább csak siránkozás. Úgy hozták be, az úton esett el, iratai nincsenek, már négy napja itt van, s még nem kereste senki. Pedig nem hajléktalan, nem is szegény ember, tele volt ékszerrel, s nem is akármilyenekkel. Kihúzta a fiókot, s kiemelt egy vastag aranyláncot, amelyen egy medál lógott.
Nocsak, lepődött meg a nővér, ahogy a feliratot betűzte, erre meg az van írva,
hogy Hilda, most mondd, mutatta Hilda felé.
Hilda nem mozdult. Szó nélkül nézett a medálra, jó szeme volt, látta a nevét. A lánc lassan forgott, s úgy csillant fel és tűnt el az írás, ahogy a fény
akarta. Milyen különös, mondta a nővér, és Hilda is bólogatott, különös, igen,
aztán már csak a haldoklót nézte. Arra gondolt, megtörténhetne-e, hogy az
anyja fekszik az ágyon, az ő anyja, akit soha nem látott, s akit egy időben anynyira szeretett volna látni, hogy ilyesmi lehetséges-e, vagy csak a filmeken látni
ilyet. Aztán arra gondolt, hogy másként fogná-e ezt a csepp, ráncos kezet, ha
az anyja keze volna, s rögtön tudta, hogy nem, nem fogná másként, hiszen
mindig is úgy fogott minden gyönge, szenvedő kezet, mintha az anyjáé lenne.
Megtörölgette a verejtékes arcot, megigazította a takarót, várt még egy ideig,
aztán mennie kellett. Kérte, hogy szóljanak, ha magához térne, de nem gondolta, hogy erre sor kerül.
Három napig feküdt még ott az öregasszony. Hilda többször meglátogatta,
de mindig ugyanúgy találta. Már sosem tért magához. Rokonok, hozzátartozók nem keresték, nem sikerült róla semmit megtudni. Halála napján belevette
esti imájába az ismeretlen asszonyt, akit szintén Hildának hívtak, s aki talán az
anyja volt. Másnap megszámolta az összegyűjtött pénzét. Jócskán volt, hiszen
már régóta gyűjtötte, azt tervezte, hogy odaadja majd valamilyen jótékony
célra, például az árvák megsegítésére, most azonban arra gondolt, hogy a pénz
egy részéből eltemetteti szépen az öregasszonyt, aki anélkül halt meg, hogy
megszabadulhatott volna ismeretlen terhétől. Másnap vásárolt egy sírhelyet
abban a temetőben, ahol majd ő is szeretne nyugodni, s rendelt egy szolid temetést. Amikor a kis koszorút elhelyezte a fejfán, már abban is biztos volt,
hogy gyakran fog majd kijárni a sírhoz. Gondozni fogja, körbeülteti virággal,
aztán egy padot is kell csináltatni, ahol majd meleg nyári délutánokon üldögélhet. Beszélgetni fog a szomszéd síroknál üldögélőkkel, végre tartozni fog

1998. december

47

őhozzá is valaki, nem lesz teljesen egyedül a világban. Azon az éjszakán szépet
álmodott. Bölcsőben feküdt, apró baba volt, piros szájú, rózsás csöppség. Valaki gyengéden ringatta a bölcsőt, melegség volt, s jó illatok, talán a sülő kenyér illata, nem tudta pontosan. Szerette volna kinyitni a szemét, talán hogy
meglássa, ki ringatja, de akárhogy próbálkozott, nem sikerült. Hirtelen szárnysuhogást hallott, arcát lágy szellő érintette meg, majd lassan bölcsőstől felemelkedett, s mint egy tollpihét lebegtette a szél. Végtelen kék víz fölött szállt,
néha teljesen közel a vízhez. Azt gondolta akkor, angyalok repítik, s tudta,
hogy elragadták attól, aki a bölcsőt ringatta, de nem félt, mert érezte, hamarosan megint találkoznak. Valaki, talán az angyal, megkérdezte tőle, tudja-e, ki
ringatta a bölcsőt, és ő, noha egy pillanattal előbb még nem tudta, azt felelte,
igen, tudom, az anyám, aztán sokáig elgyönyörködött ebben a szóban, mert
annyira szépnek találta. Amikor felébredt, sokáig hallotta még ezt a szót úgy
csengeni, mint álmában, úgy, ahogy soha senki ki nem ejtheti.
Ettől kezdve úgy élt, hogy amikor csak tehette, vette a kiskapát, a locsolókannát, s indult a temetőbe. Padot is csináltatott, s ott üldögélt nemcsak a meleg nyári délutánokon, hanem ősszel is, amikor a bágyadt napfényben imbolyogva vitorláztak lábai elé a rozsdás levelek, s tavasszal is az akác- és bodzaillatú levegőben. Az anyám, felelte mindig, valahányszor megkérdezték, kije
fekszik a csupavirág halom alatt, az anyám, mondta, s erősen figyelt, mikor
hangzik éppen úgy ez a szó, olyan gyönyörűségesen, ahogy azt álmában ki
tudta mondani.

K OPASZ M ÁRTA : T ÜNDÉRKÉK

48

tiszatáj

KABDEBÓ TAMÁS

Utazás a szívem körül
Tüszős a mellkasom. Pectaris angina
kamrák, pitvarok, egy tűzpiros húsdarab
sürgönydrót vénák és kábel artériák
boldog menyasszony fején koszorú(-erek)
(megboldogult koporsóján gyászkoszorúk?)
Egy vászoncseléd suttogja: „szerettelek”,
s egy önelégült ellened: „túléltelek.”
Orvul rakódott le eredben a salak
s mint folyót a gát eltömte artériád,
véred lüktető kobold, zihál a szived,
mellcsontod alá nyúl, megszorít a lidérc
bátornak kéne lenni – lóhalálában
százhetvenet ver a szived s kiver a félsz
A kaszástól félsz? Hogy elvágja érfalad
és beltengeredben uszkálva, vértengerész?
Csendesedj. Nyugodj. Aludd át az éjszakát,
álmodd vissza csatakos ifjúságodat,
a kenuzást, Ulmtól Bajáig a Dunán,
s mikor megmásztad a Roraima csúcsát,
s lassú szívverésed mi vágtázott akkor
ha megláttad a labdát kergető Katit.
Fölébredsz. Nem ütsz, nem rúgsz labdába ma itt.
Melletted szuszog kedvesed: ágál a vágy:
nem csak durmolásra való a duplaágy.
Nyúlj át érte, nyúlj! Dorombolja a szived;
a dorombolás átvág dörömbölésbe,
vér fut az érben: gát! Nem-nem-nem nem-lehet.
Forgalmi torlaszok az autó lépésben
halad. Elképzeled most a tintahalat,
a cinóberszínű tengeri rákokat,
az ódon festményeken fénylő temperát –
ez vagy az színezi a beteg mellkasát?

1998. december

49
Kúszik a katéter föl-föl a szív felé
Euszklápiusz gyógyító kígyója-é?
Fehérkabátos orvosok. Röntgen lelet.
Bős vértől pirosult négy gát, érszűkület,
Kiáradt víznél mit érnek a zsilipek?
Alszunk. Én és a Duna. Kettéhasítanak.
Comberem helyettesíti a gátakat.
(Sok ér folyik belénk és számtalan patak.)

K OPASZ M ÁRTA : S ZEGEDI S ZIMFÓNIA

50

tiszatáj

„Szelíd, szorgos vidámság”
BESZÉLGETÉS SZILASI LÁSZLÓVAL
Generációd, a „mai harmincasok”, éppen a rendszerváltás idején ért a „cselekvő férfikor
küszöbére”. A rendszerváltással keletkezett légüres térben (most itt az irodalomról van szó)
azután igen jó eséllyel kapcsolódhatott be ez a korosztály az „irodalmi életbe”. Hogyan látod, mennyiben sikerült élnetek az adódott lehetőségekkel, illetve a kezdeti lendület után
(kb. a kilencvenes évek első fele) mennyiben szürkültetek bele a hétköznapokba.
Az egyéni történetek, szerencsére, nem mindig esnek egybe a történelmi narratívákkal. Valóban 1989 nyarán szereztem meg a diplomámat s valamikor e tájban léptem be a JAK-ba is, de ez korántsem jelentette azt, hogy ekkor egyben azonnal a „cselekvő férfikor küszöbére” is értem volna. Szakmai tekintetben 1990 és 1993 között,
a TMB-ösztöndíj évei alatt, Dávidházi Péter vezette Jókai-aspirantúrám idején éreztem
rá igazán az önálló kutatómunka ízeire, a szűkebben vett (mai magyar) irodalom életére pedig jórészt csupán a deKON Csoport kialakulása és megerősödése közben és
után kezdtem nagyobb figyelemmel lenni. A „mai harmincasok” generációját, mint
generációt, kevéssé érzékelem, ahogyan emlékeim szerint, ha volt is, én mindenesetre
nem vettem észre „a rendszerváltással keletkezett légüres” irodalmi tereket sem. Úgy
emlékszem, el voltam foglalva a saját bajommal, a magam légüres terével: 1989 őszén
váratlanul átkerültem a tantermi padok másik oldalára, és hirtelen el sem tudtam képzelni, hogy vajon mivel és hogyan fogom eltölteni az időt hátralévő életemben. Jó
négy évembe került, mire ez legalább nagyjából (viszont, meglepve látom: fő csapásirányait tekintve máig érvényesen) kitalálódott. A legfontosabb lehetőség persze tényleg a szabadabb szellemi közlekedés volt – az irodalomtörténész szakma számára éppúgy, mint a mai magyar irodalom tekintetében. Úgy gondolom, éltem, éltünk ezzel
a lehetőséggel. Korosztályom (az ugyanis van, ha „generációm” nincs is) számomra legkedvesebb figuráinak szerintem legjelentősebb (vagy legalábbis: legjellemzőbb) teljesítménye azonban elsősorban abban áll, hogy mely lehetőségekkel nem élt. A kezdeti
lendület kifulladását egyelőre semmilyen formában nem érzékelem. Az irodalom életének, még legkisebb szeletében is, ha van, lassú, de méltóságteljes a lendülete, mint
a vasúti kocsiknak, mert a hatalmas tömeg eredményezi, nem a sebesség. A hétköznapokhoz pedig nem lehet hozzászürkülni, mert szerintem (bár ebben az egy esetben
szeretném, ha ez egyben generációs tapasztalat is lenne:) a hétköznapok egyáltalán nem
szürkék. A rendszerváltás ünnep volt. Az eufória elmaradt. Képződött belőle némi
(színező) öröm-tartalék.
Eddig két könyved (vagy másfél) jelent meg, illetve Jókai-monográfiád megjelenés előtt
áll; de ezzel együtt is a neved elég jól csengő márkajel a mai irodalmi életben. Mégis vagy
éppen ezért feltűnő, hogy a híres-hírhedt kritika-vitába nem kapcsolódtál be, mi volt ennek
az oka?
Személyes megtámadtatás okán kívül általában sem szoktam vitatkozni. A kritikavita meg, ráadásul, jobb és fontosabb ügyek helyett, jórészt a tudós–esszéista-szembeMilbacher Róbert interjújával sorozatot indítunk, melyben a pécsi egyetem tanára – többek
között – Szajbély Mihállyal, Odorics Ferenccel, Takáts Józseffel, Szilágyi Mártonnal beszélget.

1998. december

51

állítás megképzésével telt el. (Meg még az említésre sem méltó „hagyományos irodalomtudós”-doboz megalkotásával, csöndben ide sorolva azokat is – és ez külön is boszszantott – akiktől a magamfajta jószerivel mindent, de a vitatkozók is nagyon [helyenként: túl] sokat tanultak.) Én pedig – amennyire értem magam – éppen egy olyan beszédhelyzetet képzelnék magamnak, amire és ahol ez a szembeállítás nem érvényes.
A felállított hierarchikus oppozíció persze rászorult volna némi rigorózus dekonstrukcióra, de ilyesmit – az idő véges – szívesebben művelek versekkel. Úgy gondoltam tehát, jobb és egyben elég lesz, ha nem hagyom, hogy engem is megszámoljanak. Pici arrogáns függetlenség, abból még sohasem lett baj. Megpróbáltam hát kimaradni a dologból. Nem sikerült teljesen. Mindkét fél besorolt a másik fél képviselői közé. Dehát,
egyszerre több helyen lenni: már ez is több a semminél, vélekedtem akkor. Ám ez valószínűleg mégiscsak kevés. Ma már alighanem azt gondolnám, hogy be kell szállnom.
Fontosak a diszkurzív műveletek. De most sem szállnék be. Jobban szeretem, ha a teljesítmény, annak minősége, vagy akár mások által megalkotott (s szerintem esetleg téves) minősítése jelöli ki a helyet, nem pedig a direkt önértelmezés. (Mondandómat,
persze, némiképp szétzilálja, hogy ezt éppen egy interjúban mondom.) A vita zárszavának igaza volt. Döntsön a(z ugyan befolyásolható, de mégiscsak:) tervezhetetlen irányú hatástörténet. Már persze ha lesz kedve hozzá egyáltalán. A döntéshez, tudniillik.
Egyébként Bónus Tibor Hárs Endrével közös könyvünkből írt korrekt bírálatából
most éppen kibontakozóban van egy újabb, talán szakszerűbbnek és tágasabbnak ígérkező vita a Literaturában. Sokat remélek tőle, leginkább azt, hogy talán képes lesz felülírni a híres-hírhedt (bár olyan nagyon azért nem fontos) kritika-vita által felkínált,
fojtogatóan egyszerű klasszifikációt.
Érdeklődési köröd, ahogyan a Lassú olvasás c. kötet fülszövegén olvashatjuk, elég tág:
a régi magyar irodalomtól a mai magyarig (közte persze a klasszikus). Hogyan kapcsolhatók
össze, illetve összekapcsolhatók-e ezek a területek egymással? Hogyan olvasható (olvasható-e)
Rimay felől pl. Tandori Dezső vagy Petőfi felől Térey János?
Számos irodalomtörténész joggal láthatja úgy, hogy érdeklődési területét, kutatásai
terepét maga választotta meg, alakította ki. Velem nem így történt. Kénytelen vagyok
megszemélyesítésekkel élni: 1983-ban beleszerettem a régi magyar irodalomba, és úgy
maradtam 1990-ben, számos ok miatt, XIX. századi témájú TMB Ösztöndíjra jelentkeztem, gyors visszahátrálást terveztem a régiségbe, de az anyag nem engedett, a mai
magyar irodalom pedig (sok esetben ízlésem ellenére) egyszerűen ragad rám. Az
egyébként, hogy mit tartunk tág vagy szűk érdeklődési körnek, minták kérdése. Gimnazista koromban biztos, hogy Szerb Antalt szerettem leginkább, egyetemistaként talán Horváth Jánost. Ugyan melyik tanszéken lenne a helyük? Az egyetemen, graduális
képzésemben, közvetlen mestereim mellett, olyan tanítóim voltak mint Csetri Lajos,
Fried István, Margócsy István, Szajbély Mihály, Szörényi László – az intézmény őket
is tudásuk egy aránytalanul piciny szelete alapján volt kénytelen besorolni. Arról nem
is szólva, hogy általában kizárólag régimagyarosként elkönyvelt mestereim (Ötvös Péter, Balázs Mihály, Keserű Bálint) nem csupán más korszakokról bírnak alapos ismeretekkel és érdekes ideákkal, de a régi magyar irodalmon belül tulajdonképpen jóval tágasabb az érdeklődési körük, mint például az enyém. Mindazonáltal kétségtelen, hogy
szakmánk legtöbb kutatójának életműve egy irodalomtörténeti korszakra, (a remélt
tudományos bizonyosság kedvéért pedig) azon belül is általában egy eleve összefüggőnek gondolt, s ezért előbb-utóbb átláthatónak, kiismerhetőnek, lefedhetőnek remélt

52

tiszatáj

tárgyterületre koncentrál. Meggyőződésem azonban, hogy nem a tárgy szüli a kérdést,
hanem éppen ellenkezőleg: a tárgyterületet kérdéseink produktuma. Bilicsy Tivadart
parafrazálva: engem is csak a majom érdekel – arról már nem én tehetek, hogy a számomra fontos kérdésekre választ adó szövegek corpusa nem kizárólag egyazon történeti korszakból kerülnek ki. Egyébként: a kérdés kiegészítendő részére (jó esetben) inkább talán értelmezéseim adhatnak választ. Eldöntendő részére meg (még jobb esetben) az olvasóik.
Kifejtenéd, hogy mit jelent „lassan olvasni”? (És persze az is érdekelne, hogy mi az:
„gyorsan olvasni”?)
Mivel az ezekre a kérdésekre adott minden, az értelmezéseimnél rövidebb válaszom
csak léha és blőd lehet, megpróbálok előrefele menekülni. Mint azt Woody Allentől
tudjuk, amikor a gyorsolvasást frissen elsajátított egyéntől megkérdezték, miről szól
a Háború és béke, azt válaszolta: „It's about Russia.” Ez szerintem egy jó (: nem gyors)
metafora. A gyors olvasás (módszertana jól tanulmányozható pl. a Spenótnak nevezett
– hírénél egyébként sokkal jobb – közhasznú akadémiai magyar irodalomtörténet vaskos köteteiben) annyira arra igyekszik figyelni, hogy a szöveg miről szól, mit mond,
hogy eközben teljesen megfeledkezik a (zavaró, mert lassító) nyelvi történésekről –
márpedig éppen ez az, amiről a szöveg szólni kíván. A példánál maradva: a Háború és
béke természetesen nem Oroszországról szól. Vagy igen, hát persze, hogyne – csak ez
mellékes. Lassan olvasva a Háború és béke sokkal inkább arról szól, hogy (teszem azt)
miért beszélnek az elején olyan sokat franciául. It's about French.
Úgy tudom, hogy „eredendően” „régimagyaros” vagy, PhD dolgozatodat mégis Jókaiból
írtad. Honnan az érdeklődés a nagy magyar fabulátor iránt?
Egy évet tanítottam a JATE BTK I. sz. Magyar Irodalomtörténeti Tanszékén, amikor 1990 őszén kiderült, hogy a tanszéki és egyetemi érdekek (meg a magaméi is, bár
én ezt akkor nem láttam át) azt kívánják, hogy jelentkezzem az MTA TMB három
éves tudományos továbbképzési ösztöndíjára, mégpedig XIX. századi témában, mert
a régi magyar irodalmi helyek már elkeltek. Szörényi Lászlót választottam témavezetőmül, aki először megkérdezte, hogy a század első fele-e, vagy a második, aztán meg azt,
hogy vers vagy próza. Mindkét esetben a másodikat választottam, s innen már egyértelmű volt a dolog. Ekkorra már, Szörényi kétéves Jókai-szemináriumára, elolvastam
a regények felét, emellett pedig friss volt bennem Dávidházi Péter (Szörényi László távoztával későbbi témavezetőm) 1989-es Shakespeare-könyvének élménye: voltak kérdéseim. A Jókai-szakirodalom kultikus megnyilvánulásainak vizsgálatától logikusan
vezetett az út a nem-kultikus olvasatokhoz, majd Jókai önértelmezéseihez, később az
angliai recepció vizsgálatához, és az ezekből leszűrt tanulságok interpretatív hasznosításához – szóval elhatalmasodott a dolog, és bár eredetileg (mint már mondtam) gyors
visszatérést terveztem a régi magyar irodalomhoz, ezt az ügyet ekkor már nem volt
kedvem félbehagyni. Élvezetes, nyugodt, jó évek voltak, sokat tanultam belőle, számos
elméleti probléma is felmerült és letisztult, aztán meg persze újra megbonyolódott
közben bennem – látszik is a könyvön, azt hiszem. 1994-ben nyúltam hozzá utoljára.
De azóta is Jókai archaikus műfajválasztása (románcot írt, nem regényt) az egyik fontos pont, ahonnan a régi magyar próza és a mai magyar irodalom számos szövegét újraolvashatónak vélem. És szeretem is: (Keménnyel – szerintem – ellentétben, és jórészt
Kemény rovására) jót tett neki az idő.

1998. december

53

Egy helyütt arról írsz, hogy a régi magyar irodalom módszertanából jórészt hiányzik
a szövegek interpretációja. Két kísérletet is tettél (a Balassi- és a Rimay-tanulmányodra gondolok) ennek a hiánynak a kiküszöbölésére. Hogyan fogadja a szűkebb szakma az ilyen próbálkozásokat, illetve mi az oka a fenti problémának?
A régi magyar irodalom a szocializmus idején a politikától viszonylag kevésbé érintett, úgyszólván éteri tudomány mentsvárának tűnt, és szerintem nagyrészt az is volt.
Meg lehet nézni, el lehet olvasni a szövegeket: a Spenót (1964) után általában cérnavékonyságú ama vörös farok. Ennek az örömteli elzártságnak azonban megvannak
a maga következményei. Az irodalomtörténetileg up to date és a nyugatra is figyelő
szakemberek ugyanis (mivel a gonoszt, jó okkal, elsősorban abból az irányból sejtették
támadni) az irodalomelmélet tekintetében (magánemberként nem feltétlenül, de régimagyarosként mindenképp) Curtius (1948) után – biztos, ami biztos – lehúzták a redőnyt. Horváth Iván Balassi-könyvén (1982) kívül régi magyar irodalmi szakszövegen
1989-ig nem hagyott nyomot még csak a strukturalizmus sem. Nem csoda, ha a szakma (hangsúlyoznám: csupán az) első (no, jó: meg a második) pillantásra könnyűkezű,
lila, olcsó, efemer és végeredményben sehová sem vezető elméletieskedésnek látta az
első (hogy világos legyen: nem tőlem származó) posztstrukturalista érintettségű kísérleteket, szövegértelmezéseket. Elméletek jönnek, elméletek mennek – Horváth János
és Zoványi Jenő (nem is mindig olyan nagyon) mélabús pozitivizmusa, meg a stemma,
a tetején azzal az iszonyú nagy A-val: marad. 1990 után négy éven át minden koranyári
régi magyaros konferencián előadtam. Mondom, a terep ekkor már némiképp elő volt
készítve, mégsem mondhatnám, hogy ez kifejezetten sikerszéria lett volna. Az Eurialus
és Lucretia értelmezésével foglalkozó (B. Kis Attilával közösen) szöveg nagy és heves
vitát váltott ki. A Balassi-interpretáció a maga módján sikert aratott. A Rimay-dolgozat nem tetszett. Az áldott emlékű Komlovszky Tibor, az ItK örökös főszerkesztője
odajött hozzánk (ahhoz, ami megmaradt belőlünk) a Lucretia vitája után, hümmögött
valamit, aztán azt mondta: „Jó hogy van ez a Balassi. Ad programot, mindnyájunknak.
Egy egész életre. Adjátok ide.” Horváth Iván pedig azt állítja, hogy a Lucretia-értelmezés
miatt hívott meg a NeoSpenót korszakszerkesztőjének. Lassan hihetővé vált, hogy ezt
lehet komolyan is gondolni. Elfogadták ezt a beszédet, ilyennek. Ennél többet nem
nagyon lehet várni. Soha nem gondoltam, hogy pont én fogom kifordítani a sarkaiból
a fennálló paradigmát. Majd kifordul magától, ha eljön az ideje. Ha valaki pl. (lassan)
elolvasná a Kecskeméti Gábor által radikálisan megújított ItK toborzóját meg újabb
számait, akár úgy is láthatná, hogy a bezárkózós idők – ha tetszik, ha nem – lassanként
talán ebben a szakmában is berekesztődnek majd.
Az írásaiddal kapcsolatos kritikai észrevételek többnyire a „túl retorizáltságot”, a túlzott eleganciát és az ebből fakadó „könnyűkezűséget” szokták felemlegetni. Mi erről a véleményed, tényleg érdemes meghalni egy cselért?
A kérdésben pontosan megidézett észrevételek mögött mintha lenne egy olyan kritikai előfeltevés, hogy egy adott megnyilatkozásnak létezik egy, az adott retorikát – s ebben az értelemben a nyelvet – megelőző alakja, amit aztán a megfogalmazás csupán
valaminő (ez esetben: rossz) nyelvi formába önt. Én ezt nem hiszem. „How can we
know the dancer from the dance?” Retorikán kívül nem létezik gondolat. A megfogalmazás mindig pontos: azt az egy dolgot csak azon az egy módon lehet elmondani. Ha
másként mondom, egyben mindig már mást is mondok. Ha valakinek mondásom
módja nem tetszik, akkor az sem tetszik, amit mondok. Erre viszont nem dolgom te-

54

tiszatáj

kintettel lenni. De nem akarok ennyire szigorú lenni. Bizonyos olvasmányélményekhez képest szövegeim talán valóban túlságosak néha. De én tényleg soha, sehol nem olvastam olyan utasítást, hogy a tudományos szövegnek egyben nyelvileg feltétlenül
unalmasnak is kell lennie. És nem is unalmasak, egyébként. A másokéi sem. Tele vannak (holt, félholt) metaforákkal. Az átlátszóság (gyorsolvasás eredményezte, illuzórikus) eszményéhez képest minden tudományos szöveg túlretorizáltnak bizonyul. Ami
pedig a kérdés második mondatát illeti, ha jól értem, a futball nyelvéből vett metafora
(a gólratöréssel, az eredményességgel, a hatékonysággal szembeállított) cselt hozza párhuzamba a (talán a sallangmentes, leíró, átlátszó nyelvvel szembeállított) túlretorizáltsággal. Én csak azt akarom mondani, hogy ez a hierarchikus oppozíció igen ingatag, hiszen pl. „sallangmentesen be/kivágni” – az is csak csel, a (túlzó) retorika egy fajtája.
Arról nem is beszélve, hogy hová lett a kapu. Ha mindenütt az van. Összefüggő, kapufa nélküli kapuk, ameddig a szem ellát. Egy nagy háló. A labda meg mindig már gólban. Már nem is számolják. A csel minden. Hogy' vennék vissza.
Az említett fülszövegben elméleti beállítódásodra is van utalás. Hogyan egyeztethető
össze dekonstrukció és a történeti poétika?
Dekonstrukció és történeti poétika jegyesek. Dekonstrukción én (Barbara Johnson
nyomán) elsősorban „a jelentés egymással hadban álló erőinek a szövegen belüli gondos
előcsalogatását” értem. A történeti poétika mibenlétét pedig valóban jól összegzi a sokat idézett Veszelovszkij-mondat: „mindent a maga mércéjével” (= saját konvenciórendszerében) tanácsos olvasnunk és értelmeznünk. Ha valaki akárcsak megkísérli is
a Veszelovszkij-mondat szerinti olvasást, azonnal világos lesz, hogy a mérce mindig már
plurale tantum: kivétel nélkül minden szöveg mindig több műfajból részesedik, több
konvenciórendszernek adósa, s a jelölés ezen szabályrendszerei valóban mindig (ha talán nem is mindig hadban, de) szemben állnak egymással – s egy szándékában megfelelően lassú olvasás e pillanattól fogva szükségszerűen azonnal átlép a Johnson-citátum
hatókörébe. A Johnson-mondat ihlette olvasás pedig mihelyt felfedezi ama szembenálló erőket, azokat (akár a legenyhébb irodalomtörténészi érintettség esetén) azonnal
(akár egyelőre ismeretlen) konvenciórendszerekként értheti újra – ennyiben pedig az
interpretáció ihletője lehet történeti, kritikatörténeti kutatásoknak is. Pirnát Antal:
Balassi Bálint poétikája című könyvét recenzálva jöttem rá, hogy a valóban magas
szintű filológusi munka mindig példás felforgató, újragondolásra és újraolvasásra késztető erővel bír, mert a hagyomány a mindenkori ismereteknél már egyetlen szinttel mélyebben megismerve is kivétel nélkül szubverzívnek mutatkozik, egy alapos dekonstrukció pedig mindig új távlatokat kínál fel a történeti poétika számára. Megítélésem
szerint épp ezért nem csupán roppant veszélyes, de egyben pazarlás is fenntartani az
irodalomtörténész–irodalomelmélész-(dekonstruktor–történeti poéta)-oppozíciókat.
Szerkesztője vagy a Szegeden megjelenő Pompeji című periodikának. Mennyiben sikerült
megvalósítani azokat a célokat, amelyeket a lap maga elé tűzött indulásakor? Nem lett-e
a Pompeji saját nevének áldozata, azaz nem merevült-e bele az élettelen szépségbe?
Ezidőszerint még elég alaposan benne vagyok a dologban. Kimerítő választ nem
tudok adni. De fontosnak tartom, hogy most is válaszoljak a kérdésekre. Az első kérdésre: Részben. Jórészt. A második kérdésre: Nem. Annak nem. Abba nem. (Bővebben később.)

1998. december

55

A mai magyar irodalomtudományos életben a deKON Csoport és tevékenysége elég szélsőséges megítéltetések alá esik. Hogyan látod a csoport szerepét a saját munkádban, illetve
a saját szerepedet a csoportéban?
Elsősorban irodalomtörténésznek gondolom magam, munkám javát régi ill. azokról szóló szövegek olvasása teszi ki. A magyarul elérhető elméleti szakirodalmat, azt
gondolom, alaposan ismerem, de irodalomelméleti szöveget idegen nyelven magamtól
nem olvasok. Ha viszont egy bizonyos elméleti probléma felizgat, hajlamos vagyok
alaposan utánajárni. A deKON Csoport (a barátságok után, azoktól jóval lemaradva,
szinte leszakadva) elsősorban ennek az elméleti izgatásnak az intézménye számomra.
Segít elméleti problémáim megoldásában és új problémákat ismertet fel velem: ha nekem, mint irodalomtörténésznek, esetleg vannak másokra kevésbé jellemző sajátosságaim, az jórészt annak köszönhető, hogy az irodalomtörténet és a történeti poétika jegyében álló graduális képzésemet az irodalomelmélet és a dekonstrukció jegyében álló
posztgraduális és poszt-posztgraduális képzéssel egészíthettem és egészíthetem ki. Hálás vagyok. Hogy nekem van-e szerepem a csoportban, azt inkább tőlük lehetne megkérdezni. (Bár, bevallom, azt pl. szeretném, ha a Testes Könyv szerkesztői munka közben egy hozzám legalább részben hasonlatos olvasót képzelnének maguk elé.) Történészek közt mindenesetre elméleti embernek számítok, az elméletiek közt történetinek. Remélem, ez a gyönge kis oszcilláció talán gyorsítja egy kicsit e rekeszek amortizációját – még bennem is. Nem kell olyan nagy feneket keríteni a dolognak. Olvasók
vannak. Közülük néhány hivatásos.
Van-e illetve miféle kapcsolat lehet az irodalomtörténész Szilasi László, és a novellista
Kanetti Norbert között?
Nincs kapcsolat. Semmilyen.
Ha jól számolom, éppen krisztusi korban vagy, jelent-e ez valamit számodra, készülsz-e
valami „nagy tettre”?
1964 január elsején születtem. Harmincnégy múltam. De egyéni történetem az itt
felkínált narratívával tavaly sem vágott egybe. Egyébként pedig úgy gondolom, az irodalomtörténet-írás csupán annyiban hasonlít az ökölvívásra, hogy nem szabad a nagy
ütésre készülődni. Munka van. Szelíd, szorgos vidámság (ha szabad ezeket a szavakat
használnom) – legalábbis szeretem így látni. A Bródy-díj következményeképpen ebben
az évben le kell adnom egy (nagyjából már kész) esszé-tanulmány-kötetet. Sajtó alá
rendezem a Balassi-kiadónál kiadásra elfogadott disszertációmat. Dolgozom egy mai
magyar irodalmi szöveggyűjteményen. Korszakszerkesztője vagyok a készülő új akadémiai irodalomtörténet XVI. századi és (szerencsétlen körülmények hatására) az 1820
és 1860 közötti évekkel foglalkozó fejezeteinek. Mindezek után pedig mihamarabb
szeretnék visszatérni az önálló kutatómunkához, leginkább talán a XVI. századi magyar nyelvű emlékiratokhoz.
Készítette: MILBACHER RÓBERT

NÉZÕ
Mai bolgár költõk
BORISZ HRISZTOV

Az élet emléke
Feküdni föld alatt és emlékezni életedre –
a dús ebédekre meg a lusta-szép esték udvarára,
vagy a téli napokra, amikor a kereveten
valamely könyv mélységes mélyén bóklászgatsz mélázva.
Emlékezni arra, hogyan is gyűjtötte össze halálod
a haragvó rokonokat az ájulat konyháján,
hogyan vittek aztán fivéreid keresztül a város
utcáin, lassan, fúvószenekarral, vagy árván.
Feküdni a föld alatt és hallani, hogy a csontjaidban
hogyan dolgozik a víz. De boldognak lenni azért, mert egy
távoli unokanővéred eljött kigyomlálni a
füvet körülötted, és hosszan sírdogálni érted.
Az asszony meg, akiben végig esztelenül hittél,
másoknak nyit ajtót, másoknak, mert így emberi.
És a szobátokból a suttogás füledig ér –
súlyos lélegzetük a szemfedődet meglengeti.
Dübörögjenek rád, mint hordók, az üres napok itt lenn,
vasárnap meg a kedves nevedet suttogja panaszlón.
És körben narancsszínű legyen a mellétől minden –
e két kerek és nevető narancstól.

1998. december

57

Esti trombitaszó
Perzselő nap alatt sürög az életünk,
és lábunkat forró kőbe töröljük...
De amikor az égről a nap tovatűnt,
veszem a trombitát, s a küszöbre ülök.
Eleget bolyongtam e falak között,
mint megkongatott harang zengése.
Zenélnem kell, igen, össze kell törnöm
a csendet – csak a kiáltás maradjon.
Tüzes szelek dübörgését akarom,
és az ajtókat kitárom sarkig.
Akarom, a föld induljon el a mord
tücskök keresztes hadjárata után.
Én házatok előtt a szöges drótot
énekemmel szétszaggatom.
S az álsüket szomszédnak, van elég ok,
a hallását visszaadom.
Akarom, hogy a tolvaj kösse le
az ujjait, s a csősz szívet kapjon.
Szememből akarok könnyet csöppenteni
olyan szembe, amely már rozsdás.
Szeretném ha visszatérne hozzánk most
a vásár – lefújni a port.
Akarom, hogy kacajtól, csiklandozástól
haljon meg az, kit öl az unalom.
Akarom, a holtak fölött reggelig
álljunk fekete őrséget.
Minden álmosnak el akarom zengeni,
van időnk alvásra rengeteg.
Addig kell zenélnem a süket estében,
míg meg nem hallom, hogy válaszol
sok ezer távoli trombita zengése,
Vagy egy láthatatlan arkangyal kürtje.

58

tiszatáj

A mama menyegzõje
Jött le a dombról és vitte az út, vitte –
eltűntették apám a varázsló füvek.
Húsz éve várom őt vissza, már húsz éve
int a menyegzőnek a mama is nemet.
Búsan, magányosan jönnek a férfiak –
járásuk szép, ragyog fésült hajuk puhán.
Gyűrűre maguktól kínálják kezüket,
ám arról hallani sem akar még anyám.
Mosolyogva megy ki, tesz-vesz az udvaron,
avagy szomszédolgat, s tejecskével tér meg.
Leül a küszöbre, társalog a csönddel...
Nekem őt mindig így mutatják az évek.
De eljön egy napon a vőlegény hozzánk,
hárman üljük körül akkor a kis asztalt.
Csönd lesz, nagyon nagy csönd, és tűnődünk hosszan,
s szólnak, halkan szólnak a klarinétok majd.
Ő morzsákkal babrál, anyám meg csak nézi.
Végre szóba hozzák majd az egészséget,
életre kel házunk, lesz ismét a régi.
Akkor én fölállok – és elhagyom őket.
A küszöbről anyám sírva néz utánam,
lassan ágyat bont és megsimítja mellét,
félve húzódik az idegen vállához,
s odasimul halott apám szíve mellé.

Lovacskám
Szépen éltünk, gyönyörűen, lovacskám,
de kurta ám az élet – csak egyet kiáltasz –
és itt a búcsú, máris válni kell, mert
szemeid holdja elfogyott, odalett patád is.
Suhogott sálad, lobogott a lelked,
nyomodban mindig én – kétlábú szívként.
S ahogy leszállt az est, szenderegtünk a fűben,
távol az emberektől, istentől feledve...

1998. december

59
De szél zendíti újra ránk a tülköt –
kantárt nem ismertünk, nem tudtuk, mi az ostor.
Csókolom éjszín foltodat... csókolom a fehéret –
vajon elhagysz-e majd egyszer lovacskám?
Neked adtam volna az életem felét is.
Csengőket aggatok rád – hogy magad is harang légy.
Fogd ezt a léggömböt – íme, a szíve kék.
Órámat is neked adom – csak maradj még, maradj még.
De te indulsz – patáid hogy dobognak.
Ó, lovacskák lovacskája, de kínzol!
Láng sörényed milyen szörnyen lobog majd,
és úgy ragyog, mint nap a guilletine-on.

Pitypangcsont
Ebédel a Nap. Kibontja lassan övét.
Kiissza mind a bort – vastag nyaka piros.
Leönt engemet... És nem tudok megmaradni többé
e nap palackjában, testem spirituszos.
Kívül dübörög az élet és csobog.
Bár egy pillanat múlva gyászmenet feketéll ki a csöndből,
szorongatom sapkám s arra gondolok,
hogy nincs halál – nem is lehet e földön.
Ha meghalok, akkor is megmutatkozom majd
egy veréb szemében, s fáról figyellek titeket én.
Vagy egy bogárka járásával fontoskodva
megyek át a szomszéd udvarán reggelenként.
Tövis leszek, amibe olykor belelépnek,
vagy tücsök, zivatartól, sártól berekedt.
De mégis inkább – szeder leszek, a legelőn kéklek,
s bárányok farkával incselkedek.
Egér leszek – aki kölykeivel menekül
haláláig, hiszen hosszú a börtön fala.
Vagy pitypang, igenis, aki csövecskén keresztül
hallgat bele a természet fájdalmaiba.

60

tiszatáj
Vagy pedig – szó leszek, az egyetlen, mi engem a kövön vár,
(a szavakat a halál nem gyűrheti le, nem...)
Hallom, hogyan nő pitypangom csontja, legyen törött bár.
Vajha egy nap hallanátok ti is, mit üzen.
UTASSY J ÓZSEF fordításai

KONSZTANTIN PAVLOV

Bolgár-babiloni vers
Manole mester,
Én
egy magas tornyot építek majd.
Nagyon magas tornyot.
A legmagasabb tornyot!
A tetejéről
az istennel fogok beszélgetni,
és túléneklem az űrhajósokat is.
Hogy örök legyen
és elpusztíthatatlan,
az alapjába befalazom
feleségem árnyékát,
feleséged árnyékát,
anyáink árnyékát,
gyermekeink árnyékát...
Szükségem van az egész emberiség árnyaira!
Mester,
gyere hozzám inaskodni!

1998. december

61

Prelûd – a pókok
Nem szellőztették a panteont mostanában.
A sarkokban, szegletekben
pókhálók feszülnek.
A pókhálók sírontúli hárfákhoz hasonlítanak.
Égi húrok ezreivel.
A szálakat a pókok idegesen rángatják –
valami végletesen gyászosat akarnak eljátszani,
és végtelenül derűset is ugyanakkor.
A szálak elszakadnak.

Flotáció
Mellettem repült el a szalag,
éppencsak hogy nem érintett.
Érctörmelékek pattantak föl
a végtelen futószalagról,
büszkék, hogy sok cinket,
sok ólmot,
és hihetetlen kevés
arany szennyeződést tartalmaznak.
Nevetségesek voltak az ércdarabkák –
bizonyára úgy képzelték el maguknak
a dúsító üzemet,
mint valami kozmetikai szalont.
...Be kell vallanom, megijedtem.
Haboztam, ingadoztam,
de határoztam is,
és a szalagra ugrottam.
Testvéreim az ércszilánkok!
Összetételünk is ugyanaz!
Bennem is sok a cink,
sok az ólom,
és hihetetlenül kevés
az arany szennyeződés.
Mester, hamarosan találkozunk!

62

tiszatáj
...Kalapácsok vertek bennünket,
vetőgéppel vetettek minket,
lelkünket vegyszerek lágyították.
Szörnyű volt
és fájt.
De most tiszták vagyunk –
tiszta cink!
tiszta ólom!
nincs bennünk semmiféle arany szennyeződés!

Beteges érzékenység
Megrendítő kép fogadott otthon –
farkukat harapdálták az egerek,
gyenge lábuk összegubancolódott.
Pókok rágicsálták
(ugyan hányszor már!)
egy tavalyi dongó koponyáját.
Kinyitottam az ablakokat
és az ajtót.
Ám nem volt erejük
kimenni,
hogy máshol keressenek
megélhetést.

A mitológia csõdje
Leányok, ifjak, mind sebesültek,
az erdei forrásoknál ültek.
Elűzte vérük a vízitündért,
kakasok szava hajnal tűntét.
Futott pőrén a sok vízitündér.
És elbújtak fehérlőn, mesésen
az őrök szoros ölelésébe.

1998. december

63
Leányok és ifjak fogadták így,
rozsdás, rekedt dallal a golyókat.
Az a vitéz pedig, aki szopott
tizenöt, húsz, huszonöt, harmincöt...
nem emlékszem már, hány évig is,
meghalt odaadó anyjának
kiszáradt, elapadt emlején.
UTASSY J ÓZSEF fordításai

PETAR ALIPIEV

Kérészek
A hosszú eső múltán, alkonyatkor,
mihelyt a felhők eltűntek, nyugatról
felvöröslött a napkorong, s rőt fénye
beledöfött a tó poshadt vizébe,
mely szinte erjedt. Egy perc, és a hőség
váratlanul sok milliónyi kérészt
hívott életre – pillanatnyi létre,
hogy legyenek, legalább amíg égve
tűz a nap. Mily önfeledten csapongtak
és istenkém, milyen boldogok voltak
az olyan kegyetlenül kurta létben;
de ha már ez adatott, hát miért ne
kéne elfogadniok ezt is egyképp,
mikor süt a nap és az idő oly szép.

Balkon
Mikor végére ér napod,
melyben megszokott munkád végzed,
itt védettnek hiszed magad,
tiéd e három négyzetméter.
Körben a zöld korlátvasak,
az öt cserép piros muskátli

64

tiszatáj
számodra most a dombokat,
erdőket, madárrajt jelenti.
Magad is az vagy már – madár,
mi nyűgeiből megszabadult,
s egyre repül csak, egyre száll...
De a korlátnál tovább nem jut.

Kakukk
Felhangzó rikoltásodat
titokzatosság lakja:
mint a rejtőző gondolat,
bennünk élsz, eltakarva.

Valós érzéssé lesz belül
a feléd áradó lélek:
mindegyre itthagy, menekül,
s mindegyre visszaréved.

Reménységemnek hangja vagy,
magányosan kísértő,
fájó hívásod messze hat,
születő, máris tűnő...

Nem mindaz vagy-e te vajon,
mi bensőmben tenyészik,
kihajt, akár a fű, a gyom,
majd szárad, elenyészik?

Hívásod oly vígasztalan,
maga a végtelenség,
hogy sejtem, benne a magam
tovatűnő szerelmét.

Hívd, hívd kitartón, csalogasd,
dombról le és dombnak fel
az ismeretlen titkokat,
a nékem elérhetetlent!

Déli szellõ
Először úgy kezdődött, mint egy tréfa –
kicsipkézte a tetőn a havat,
a völgy vékony jegét megroskasztotta,
s kúszott, míg elérte ablakomat.
És cseppek után csendültek a cseppek.
A mindenható langyos fuvalom
feketén sötétedő nagy kucsmát tett
a csúcsra a szemközti oldalon.
S más ormokról is, mik még jéggel kiverve,
hol nap sütötte, a páncél alatt

1998. december

65
megindult millió fehér erecske –
a legtisztább víz, legszebb áradat.
S a végeláthatatlan föld, a párás
síkságok, erdők és maga az ég
kitárt tüdővel szívták a jóságos,
megtisztult élet langy leheletét.
S eme életben, hol minden kiáltoz
az örömtől a saját arcára lel,
hatalmas döbbenetet élek át most:
csak egy órája kezdődött életem.

Szilfák
Füves, mohás, aljú erdők helyén,
körben, szétterülő zöld hullámokban
sarjadtak ki itt a domb tetején,
egymás mellett, magvaikat szél hozta.
Oly büszke s hallgatag volt mindegyik,
hogy gyökerét lám mélyre eresztette,
boldogan susogtak leveleik,
együtt nőttek, mind feljebb emelkedve.
Ám egy tavasszal egyik hirtelen
nekilódult s mindegyiket lehagyta,
árnyékot vetett rájuk, végtelen
lombjaival az eget eltakarta.
Kínlódtak azok, törzsük elhajolt,
görbültek évről évre fényt keresve,
de erősek voltak, életrevalók,
s nem pusztultak el az árnytól azért se.
Ág ág után nyújtózott mind a gally
a játszi fénysugarak felé törve,
így nőttek nagyra, némán, jajtalan,
mind elevenen, ha meg is gyötörve.

66

tiszatáj

Fûben
Munkába, könyvekbe fáradtan, törtetésbe,
évezredes végső igazságokat ismerve fel,
lelkedről ólmos rabláncokat téptél le,
eldőlve a hajlongó fűbe kimerülten.
Arcodra apró szürke muslicák szálltak,
mászkáltak testeden a bogarak és hangyák,
s láttad napfényben az ezüstös ökörnyálat,
mint különösen, fennen lengő antennát.
És csak úgy, véletlen fölnéztél az égre
a vadzab közül, mi vékony kalászát hányta,
s azt kérdezted: miért hát mindaz, mivégre,
mit egyre hajszolsz, mi erődet fölzabálja?
A szépség, sajna, nélküled is van s volt,
többé semmit sem vár már el tetőled,
a fűben, ami fölött csalogány dala csattog,
aszott szál vagy a végtelen időben.
KISS BENEDEK fordításai

EKATERINA JOSZIFOVA

Augusztus van s átjár a szerelem
Szárazság-kábán a mező
Hasztalan pereg csillagok magja le
Szeptember jön átjár a szerelem
Azt mondtam úrnője vagyok magamnak
s mint kutya sündörög a vágy körülöttem.
Most együtt tápláljuk a tüzet,
bátor szemű szerelmem.
A nagy szárazság tűzhelyünk.
Október jön lobognak a dombok

1998. december

67

Körök
Belülről csak belülről
taszítás repülés térözön
S az idő egyáltalán nem
az utolsó börtön

A forrás
Édes sírás szakadatlan, édes verejtékcsöpp szakadatlan
a föld mélységes bőréből,
nedv szakadatlan.
Hemzsegő füvek sündörögnek körülötted,
visszfények és nyakigláb bogarak
tündöklő és kurta hártyádon.
Meder mélyesztve alább –
nappal a nyájaknak,
éjjel nem tudni kinek.
Nappal lepkék és méhek,
sulyokkal asszony,
felhőtajtékok.
Az ének
mint az érverés –
névtelen.
A víznek majd lesz neve,
de te nevenincs maradsz,
legelső dalos.
Amikor ladikok és vízbefúltak úsznak,
az ének más.
S más a való.

68

tiszatáj

Nyílott a külsõ ajtó
Nyílott a külső ajtó és...
Semmi sem nyílott, senki se jött,
nem jön, nem ígér semmit,
mi van velem,
semmi jel számomra, mintha gyerek
lennék, kivel senki sem kíván játszani,
Kemény hitre van szükség, mondják,
konok meggyőződésre
(itt a helye a teknősbékának,
páncélján utaztam egy nyáron,
vitt csak előre, mintha nem is érezne engem,
rendületlen,
teknőc-sebességével).
Meg kellett volna tán dicsérnem valakit,
van is miért,
mennyi nép s mindenkinek
van neve s mi mindene még,
lelke is az ittre s másik későbbre.
És hogy mindenki külön meghívatott.
S hogy ez rám is vonatkoznék.
Most pedig fel kell álljak becsuknom
azt a zárjatört ajtót.

Mûterem
Gyúrom az agyagot
(Konsztantin Pavlov)

A testekről van szó
(a másikra még van idő):
sok ünneppel vagyunk adósaik,
s a türelem fizetségével,
sok hétköznappal adósaink,
s a szolgaság fizetségével,
hadd éljenek kicsit még,
messziről nézzük csak őket,
lassan lélegző sziklák,

1998. december

69
vagy érő beton legalább,
nedves agyag illatával
ismeretlen lakók számára
épület város menedék.

Szoba emléke
A tető könyvekből.
Szétizegtek, megsárgultak,
csöpög a víz be közöttük.
Virágtapétás falak,
függöny helyett – pelenkapára.
Felkortyolták az édes párát a kapzsi virágok.
Az ifjúság nyugtat, mint a macska:
te simogatod,
ő szikrát vet.
SZONDI GYÖRGY fordításai

Életrajzi jegyzetek:
ALIPIEV, PETAR (1930, Boszilkovci) 1979-ig a várnai G. Bakalov Kiadó vezetője, majd
a fordítók várnai egyesületének titkára. 1988-ban Petőfi fordításai jelentek meg, 1994ben bolgár költői antológiát adott ki.
HRISZTOV, BORISZ (1945, Krapec) Volt tanár, újságíró, 1992-től a Feniksz c. folyóirat
munkatársa. Lírai hangvételű prózát is ír, játék-, dokumentum- és rajzfilmekhez készít
forgatókönyvet.
JOSZIFOVA, EKATERINA (1941, Kjusztendil) Pedagógusként, dramaturgként is
dolgozott. 1981-től a Sztruma c. almanach szerkesztője. Gyermekverseket is ír.
PAVLOV, KONSZTANTIN (1933, Vitosko) Volt szerkesztő, filmgyári tanácsadó. 1992ben a párizsi Nemzetközi Akadémia költői díját kapta.

GAUGUIN : D’où venons-nous ? Que sommes-nous ? Où allons-nous ?

MISKOLCZY AMBRUS

Mítosz és valóság
AZ 1849. ÉVI MAGYAR ZSIDÓEMANCIPÁCIÓS TÖRVÉNY1
Az első magyar népképviseleti országgyűlés utolsó törvénye – mintegy két héttel
a világosi fegyverletétel előtt – a zsidók emancipációjáról szólt. E törvény is sokáig féligmeddig történetírásunk tabu-témái közé tartozott. Igaz, az utóbbi években többen is
elemezték,2 és az idei esztendőben láttak napvilágot születésének dokumentumai.3
Felmagasztalás és elmarasztalás pólusai között mozognak az értékelő ítéletek, amelyek
a kor tragikus valóságából is sokat tükröznek. 1922-ben, amikor bevezették a numerus
clausust Venetianer Lajos A magyar zsidóság történetében – valamiféle pozitív szómágia
jegyében – „szent elvi kijelentés”-ként minősítette – idézve a törvényt előterjesztő
Szemere Bertalant, akinek őszinte tisztelettel adózott. A majdani tömeggyilkos, Kolosváry-Borcsa Mihály mintegy hatvan éve A zsidókérdés magyarországi irodalmában
a gyilkos csönd technikájával élve nem említette a törvényt, mert „a magyarság a szabadságharc bukásáig, tehát a század közepéig, forradalmi átalakulások viharai között sem
volt hajlandó a zsidókat bebocsátani az alkotmány sáncai mögé, holott válogatás nélküli
nagylelkűséggel egyenjogúsított minden társadalmi osztályt, felekezetet, nemzetiséget.
A törvényalkotó magyar nemzet tehát kifejezett akaratával különítette el a zsidóságot,
melyet a közfelfogás még 1849-ben sem tartott méltónak arra, hogy a többi kisebbségekkel egyenlő közjogi rangra emelje. Ezt a meg nem ingatható magyar magatartást
a tendenciózus liberális történetírásnak és publicisztikának épp úgy sikerült homályba
borítani a következő magyar generációk elől, mint azt, a nem kevésbé jelentős histó1

2

3

Dolgozatunk a nemzeti mitológiákkal foglalkozó OTKA pályázatunk keretében készült.
Rövidített változata előadásként elhangzott a Magyarok Világszövetségének „A magyar kultúra műhelyei a harmadik évezredben” című konferenciáján 1998. augusztus 23-án. Dolgozatunk az emancipációs törvényről készülő könyvünk előmunkálata.
Schweitzer Gábor: Gondolatok a magyarországi zsidóság első emancipációja kapcsán (1849).
Egyházak a változó világban. Szerk. Bárdos István – Beke Margit. Esztergom, 1991. 55–65.;
Gerő András: Magyar polgárosodás. Bp. 1993. 301–305.
Miskolczy Ambrus: „A zsidók polgáritásáról a nemzetgyűlés által törvény alkottatott.” Múlt
és Jövő, 1998. 1. 8–45.

1998. december

71

riai tényt, hogy a zsidóság polgári és politikai egyenjogúsítása nem a kiegyezés utáni magyar törvényhozásnak, hanem a megelőző korszak abszolutisztikus bécsi kormányainak
műve”. A magyar történelmet illető egyik legnagyobb hazugság ez. Féligazságtartalma
annyiban van, hogy valóban, az 1849-i márciusi osztrák alkotmány leszögezte a birodalmi polgárok jogegyenlőségét, formailag tehát hamarabb mondta ki az emancipációt,
mint a magyar országgyűlés, mely mozzanatot egyedül nagy klasszikus történészünk
Marczali Henrik vetett papírra, de ezen munkáját nem tette közzé.
Eszmék és téveszmék hosszú lajstromba foglalható együttese jelzi, hogy amikor az
1849-i magyar zsidóemancipációs törvénnyel foglalkozunk, nemzeti történelmünk nagy
fejleményével állunk szemben. Miben rejlik ennek eredetisége? Melyek a sajátosságai?
A látszólag egyszerű paragrafusok bonyolult szövevényt alkotnak, amelynek ellentmondásos mozzanatait sokféleképpen lehet értékelni. A törvény kimondta, hogy
„a magyar álladalom határain belül született, vagy törvényesen megtelepedett mózesvallású lakós, mindazon politikai s polgári jogokkal bír”, mint „bármely hitű lakós”.
Ugyanakkor nem mondta ki a zsidó vallás bevett és törvényes jellegét, miképpen ezt
1895-ben évekig húzódó viták után törvénybe foglalták. Viszont lehetővé tette – a keresztények és zsidók közötti – polgári házasságot, aminek lehetőségét csak a már említett recepció után biztosította törvény – mint erre Szabad György felhívta a figyelmet.4
1849-ben nem rögzítették a törvényes megtelepedés feltételeit, és úgy hangsúlyozták
a szabályozás szükségességét, mintha ez csak zsidó probléma lett volna. A polgári jogegyenlőség eszményét csorbító kitételnek látszhat az is, hogy meghagyták a zsidók kézművességre és földművelésre való ösztönzését, és szinte előírták a zsidó egyházi reformot.
Forradalmi törvényhozástól egyszerűbb eljárást lehetett volna és lehet várni. Óhatatlanul felvetődik a kérdés: Hátsó gondolatok húzódtak volna meg a háttérben? Olcsó
taktikázás nyomná rá bélyegét a törvényre? A törvény szövevényes jellege a hazai helyzet bonyolultságát tükrözi, pontosabban valamiféle „zavarodottságot” – hogy a magyar
zsidók egyenjogúsításának radikális képviselőjét, Einhorn Ignácot idézzük.5 De mi
lehet ez a zavarodottság? Hogy következtetéseinket előlegezzük: a szabadelvű humanizmus és az antiszemita újmitológia konfliktusa, elvi és gyakorlati politikai megfontolások keveredése. Bekerült volna a törvényhozás a szelektív antiszemitizmus zsákutcájába? Úgy tűnik, mintha elfogadta volna annak néhány állítását, miközben megpróbálta azokat hatálytalanítani. A törvényhozók igazodni akartak a közeghez, miközben azt messzemenően alakítani akarták.
A magyarországi zsidók emancipációjának gondolata a felvilágosodás kori előzmények után a 30-as években született újjá. 1839-ben több megye is követelte a zsidó felekezet egyenjogúsítását. Ez nem került törvényjavaslatba, de ha van magyar törvényhozó géniusz, akkor az abban nyilvánult meg, ahogy Deák Ferenc irányításával olyan
törvényjavaslatot fogadott el a diéta alsó háza, amely a feudális keretek között egyenjogúsította volna a zsidókat a megfelelő társadalmi rétegekkel. Így megszüntette volna
a zsidók középkori világban gyökerező különállását, és emancipálásukat az általános
emancipációs törekvésekhez kapcsolta volna – mint erre Kecskeméti Károly a reformkori magyar liberalizmusról szóló monográfiájában felhívta a figyelmet.6 Csakhogy az
4
5
6

Szabad György: Kossuth politikai pályája. Bp. 1977. 162.
I. Einhorn: Die Revolution und die Juden in Ungarn. Leipzig, 1851. 130.
Kecskeméti Károly: A liberalizmus és a zsidók emancipációja. Történelmi Szemle, 1982. 2. sz.
194–195.; Károly Kecskeméti: La Hongrie et reformisme libéral. Problèmes politiques et
sociaux (1790–1848). Roma, 1989. 181–182.

72

tiszatáj

uralkodó a felső ház fellépése nyomán elutasította és radikálisan módosította a törvényjavaslatot. Mindennek óriási hatása volt. A magyar zsidóság egyik legnagyobb
alakja, Löw Lipót szerint a birodalmi kormányzat elutasító politikája „lényegesen
hozzájárult a honvédek létszámának növeléséhez”.7 Bécsben liberalizmusa miatt vetették el a javaslatot, hiszen a magyarországi helyzet amúgyis kedvezőbb volt a zsidók
számára, és kerülni akarták a még nagyobb belső birodalmi feszültségeket. Ugyanakkor nemsokára itthon is váratlan társadalmi ellenállásba ütközött a zsidóemancipáció ügye. A zsidóellenes előítéletek és torzképek valamiféle antiszemita újmitológiába
szerveződtek. A romantika kedvezett annak, hogy újjáéledjen az a középkori demonológiában gyökerező szemlélet, amely emberekben és embercsoportokban bizonyos tulajdonságokat és erőket személyesített meg. A nemesi földbirtokos társadalomban sokan a váltótörvénytől, az ősiség megszüntetésének lehetőségétől rettentek meg. Feltűnt
az eladósodás és birtokvesztés réme. A képzeletvilágban megjelent a nemzetet létében
megsemmisíteni akaró mindenre kész bankár és spekuláns: az alkusz kísérteties alakja is.
A reformpolitikát gátló aggodalmakra a választ Kossuth Lajos adta meg, amikor
a teljes egybeolvadást jelölte meg célként. Ez a válasz nem eredeti. Franciaországban született, és aztán Németországban is felkarolták, ahol az intellektuális finomsággal cizellált szabadelvű gondolatok kavarogtak az olcsó antiszemitizmus parlagiságával. Kossuth eredetisége: stílusa és pragmatizmusa. A magyar reformer nem volt olyan erőszakos, mint Rotteck és hiányzik belőle Krug humanitárius fennköltsége, hogy a kor Magyarországának legnépszerűbb német liberálisait említsük. Kossuth az elmélet embereivel szemben, akiket egyébként mélyen tisztelt, a gyakorlati politikus pályáját választotta és járta; Löw Lipót szerint nem volt sem híve, sem ellensége a zsidóemancipációnak.8 Csak pillanatnyi célszerűségeket mérlegelt volna, mint annyian vádolták ezzel?
Nem! – politikusként érvelt, hogy a lehető leghatékonyabban egyesítse az erőket.
Asztal és ágy volt számára is a kívánatos életközösség szimbóluma. Érthető, hogy
jónéhány kortárs zsidó, így Löw Lipót is érzékenyen reagált arra, hogy Kossuth is követelte a zsidó étkezési szokások radikális megváltoztatását. És mai tudásunk szerint
csak fájlalhatjuk, hogy nem értekezett az általános étkezési szokások reformjáról, de
hát mit szóljunk akkor, amikor még egy kiváló orvos is, Arányi Lajos, az „első magyar
antiszemita káté”-ban a „zsidó”-t a legegészségesebb zöldség: a foghagyma evése miatt is
elmarasztalta. 9 Kossuth társadalmi természetű érvekkel élt, amikor például a zsidók
erkölcstelenségét hangsúlyozó vád ellenében azt is hangoztatta, hogy a zsidók között
számarányukhoz képest jóval kisebb a bűnözők száma.
A magyar liberálisok az egybeolvadás érdekében a zsidók egyházi reformációját
kezdték sürgetni. Ez részben valamiféle bizalmatlanságot tükrözött, másrészt a zsidó
közösségeken belül is erősödött a liberális reformáció, és a magyar szabadelvűek ezt
akarták segíteni. A zsidó reformátorok anyanyelvű istentiszteletet követeltek, és csak
a Bibliát, ill. a Tórát tekintették az isteni kinyilatkoztatás forrásának. Formális külsőségnek tartottak minden olyan szokást, amely elkülönít a keresztényektől. A német
világból terjedt át Magyarországra ez a mozgalom, de talán itt lett a legradikálisabb.
Lelkesen karolták fel a magyar nyelv terjesztésének ügyét. Korlátozni akarták a zsidó
bevándorlást, szorgalmazták a kézművességet és a földművelést zsidók körében. Olyan
célok ezek, amelyeket a szegedi törvény is rögzített, csakhogy ennek paragrafusai em7
8
9

Leopold Löw: Geschichte der Juden in Ungarn. Bp. 1874. 194.
Uo. 194.
Chyzer Kornél: Megemlékezés Arányi Lajos és Őrley László tanárok felett. Bp. 1888. 8.

1998. december

73

lékeztettek a magyar közvéleményben jelentkező szelektív antiszemitizmusra, amely
a zsidókat két részre osztja: jó és rossz zsidókra, amit maguk a zsidó reformerek azzal
próbáltak ellensúlyozni, hogy a zsidókat az emberi önfelszabadítás élére akarták állítani. Büszkén hangoztatták, hogy az Ótestamentum népe szabadságszeretőbb, mint
a keresztények. Bankáraik szívesen áldoznak általános humanitárius célokra, míg a keresztények ezt nem teszik. Ugyanakkor az egyszerű nép, amely együtt él a zsidókkal,
előítéletektől mentesen megérti társadalmi elkülönítettségükből fakadó problémáikat.
Ez a zsidó reformmozgalom alighanem csak fokozhatta az antiszemita újmitológia
városokban való elharapózását, hiszen a legradikálisabban szüntette volna meg azokat
a különbségeket, amelyekre a zsidók ellen hivatkozni lehetett. Íme az urbánus antiszemitizmus tautológiába hajló tézise: a zsidók privilegizáltak, mert nem kötik őket
a céhszabályok, a céheknek egyébként nem lehetnek tagjai, mert zsidók...
A magyar–zsidó együttélés mérlege mégis kedvezőnek látszott. Érzelmi és anyagi
alapjai szilárdak voltak. Einhorn Ignác – ezen alkalommal irónia mentesen – így jellemezte a helyzetet:
„A közös ázsiai eredet, a zsidó és a magyar nép sorsának nagy hasonlatossága,
a szembetűnő lexikográfiai és grammatikai rokonság a két nyelv között, és más hasonló
tényezők fokozhatták a kölcsönös rokonszenvet... Tisztán gazdasági meggondolások is
számításba jöhettek: a zsidó a nemességből élt, a nemestől viszonteladásra gabonát,
bort, gyapjút és más gazdasági terméket vásárolt, akinek viszont külföldről behozott
ipari termékeket adott el. Ez a nemesség tiszta magyar volt, és a jómódú magyar paraszt is némi jövedelmet biztosított a kereskedő zsidónak. Ezzel szemben a szegény
szlávok nem lehettek hasznot hajtó ügyfelek, a német polgárok pedig egyenesen káros
versenytársak voltak...” 10 Sőt, olyanok, akik brutális hatalmi eszközökkel is készek
voltak fellépni a zsidók ellen.
1848 a magyar–zsidó együttélés próbájának is az éve. A márciusi pesti forradalom
a vallási egyenlőség követelésével hatalmas reményeket ébresztett a zsidó körökben.
Mintegy tucatnyi városban azonban a helyi burzsoázia és proletariátus öntudatos csőcselékké állt össze; volt ahol gyilkoltak is, miközben a zsidók javait feldúlták, és természetesen loptak, raboltak. A magyar liberális nemzetpolitika ellen is irányultak ezek
az ún. zsidó-kravallok, és nyugtalanító körülménynek bizonyult, hogy a leghevesebb
kitörésekre német közegben került sor. A magyar államférfiaknak most kellett először
szembenézniük városi tömegekkel. Halogató taktikát választottak, miközben a rendelkezésükre álló eszközökkel megpróbáltak rendet csinálni. Amikor például az egyik
képviselő „megpendíté” a zsidóemancipációt, Kossuth „megjegyzé, hogy a jelen körülmények közt éppen azoknak, kik baráti az emancipációnak, kívánni kell, hogy
e percben ne történjék semmi e részben; mert vannak akadályok, mikkel bizonyos percekben istenek sem küzdhetnek meg; most a zsidókra nézve rendelkezni annyi volna,
mint e népfaj közül tömérdeket áldozatul vetni ellenségeik dühének”.11 Ugyanakkor ő
vetette papírra István nádornak azon rendeletét, amely Pozsony városába és a megyébe
bevezette a rögtönítélő bíráskodást. Viszont úgy érezte, „ha a zsidókra nézve a tökéletes vallásegyenlőséget kimondjuk, az annyit tenne mint vagy 20 000 zsidót a mészárszékre hurcolni”.12
10
11
12

I. Einhorn: Die Revolution und die Juden in Ungarn. Leipzig, 1851.35. idézi. Deák István:
Kossuth Lajos és a magyarok 1848–49-ben. Bp. 1983. 132.
KLÖM, XI. 706.
KLÖM, XI. 718.

74

tiszatáj

A 20 000-es szám azonban nem így lett legendás szám. Ennyire becsülték utólag
a zsidó honvédek létszámát. És nemcsak katonaként harcoltak; a zsidó hadiszállítók és
kémek szerepe nem kevésbé jelentős lehetett. A fenti szám túlzás lehet, de tény, hogy
a zsidók az összlakosságon belüli számarányukat meghaladó módon vettek részt a magyar szabadságharcban, természetesen az emancipáció reményében.
A magyarországi emancipáció eredetisége nemcsak abban rejlik, hogy a fokozatos
emancipációval való kísérletezés után, ami a német modellnek felel meg, a francia modellt alkalmazták, amikor a kérdést egy csapásra rendező törvényt hoztak. Csakhogy
míg Franciaországban valamiféle ajándék jellege volt az emancipációnak, Magyarországon a zsidók kiharcolták az egyenjogúsítást. Részvételük óriási erkölcsi nyomást
jelentett, és oszlatta az antiszemita újmitológia által is keltett aggodalmakat. Hiszen
míg 1848 tavaszán sokhelyt zsidókat nem engedtek be a nemzetőrségbe, ősszel már
előfordult, fizettek zsidóknak, hogy maguk helyett honvédnek álljanak. De ne általánosítsunk a korábbi pogromok és különböző kuriózumok alapján. Einhorn Ignác felháborodottan írta még 1848 nyarán: „Ha a zsidóellenes hangulat az országban oly »általános«, miképpen lehetséges az, hogy még egyetlen magyar hang nem emelkedett ellenünk. [...] Ha a gyűlölet oly általános, miképpen lehetséges, hogy ... míg 5-600 helységben élnek zsidók, csak 8-10 szabad királyi városban nyílvánultak meg a kiutasítási
óhajok? Miként lehetséges az, hogy felvették a nemzetőrségbe a zsidókat oly sok
– szinte kizárólag magyar – helységben, ahol – a törvény ellenére – maga a nép emancipálta őket, választók, esküdtek, bírák lettek? Mert a nép, amely állandóan együtt él
a zsidókkal, úgy ismeri őket mint testvérét és ezért tudja, hogy mindazok a vádak és
szemrehányások, amelyekkel a zsidók ellen heccelik, tiszta fikció; mert a nép tudja,
hogy ha a zsidó itt-ott uzsoráskodik, nem olyan kíméletlen mint a keresztény uzsorás,
a földesuraság vagy a papság stb.; ha pedig a szegény zsidó talán kocsmájával stb. kárt
okoz a népnek, akkor csak puszta eszköz a zsarnok és pénzsóvár földesúr kezében, aki
szörnyű haszonbérrel és elviselhetetlen zsarolásokkal a zsidót, arra kényszeríti, hogy
sikamlós és görbe utakra lépjen; mert a nép naponta saját szemével látja, hogy a zsidó
szívvel lélekkel kész arra, hogy orcája verítékével, földművesként becsületesen keresse
meg a kenyerét, és ezt csak áthághatatlan akadályok tették lehetetlenné, és arra
kényszerítették, hogy „tarka kendőkkel, szalagokkal és egyéb csecsebecsékkel üzletelő
kufár” legyen; a nép tudja, hogy ha a zsidó, ha a paraszttal egyenlő állapotba tétetik,
szorgalomban, nyíltságban becsületességben stb. nem marad mögötte; a nép tudja,
hogy a zsidó a legszigorúbb előírások jámbor, ortodox, szigorú betartója és egyben
szigorúan becsületes ember; egyszóval: mivel a még nem kiművelt, hanem a természetes értelmet követő nép a kenyéririgységtől nem átmagyarázott mindennapi tapasztalásból tudja, hogy a zsidók hibái és bűnei, ha és amennyire ezek igazak, elnyomatott
helyzetének következményei, és ha ez a helyzet megszűnik ezen következmények is
nyomtalanul eltűnnek.”13 Ilyen feltételek mellett szinte másodlagos jelentőségűnek
tűnhet a kérdés: Hogyan és mikor született az emancipációs törvény? Kinek a kezdeményezésére?
Szemere Bertalan szerint Kossuth „késleltette a zsidóemancipációt, mert látta, hogy
a nemzet egy részében ez ellen ellenszenv van”. Sőt: bár – írja ugyancsak Szemere –
„nem volt népfaj, mely harcunkban a zsidóságnál több erélyt és hűséget fejtett volna ki
13

I. Einhorn: Offene Antwort auf den „offenen Brief” an den Redakteur des „Ungar”. Ofen,
1848. 8–9.

1998. december

75

... az emancipációt mégsem mondta ki, mert szerinte ez a kereszténységet megbotránkoztatta volna”.14 Az országkormányzó mindezt nem is nagyon tagadta, mert 1851-ben
Angliában a magyar történelemről szóló előadásában az egész ügyről némi önkritikával nyilatkozott, miközben mintha – Szemere Bertalannak az ellene irányzott támadásaira válaszként – a törvény paragrafusait elhibázottnak tartotta volna, feledtetni
akarta, bár jó politikusként nem vitte a nyilvánosság elé fenntartásait: „Csak azt az
egyet sajnálom is, szégyellem is, hogy az akkor még uralgott előítélet miatt az örök
igazság szent elvét, (az egyenlő jog és kötelesség elvét) az ország zsidó lakosaira ekkor
még nem lehetett kiterjeszteni; de vigasztal az a gondolat, hogy az elv törvénybe lévén
iktatva, a szabadság napjának melege ez előítélet ködét is mihamar eloszlatandja, s csak
idő kérdése lehet, hogy a magyar nemzeti becsület pajzsáról ez utolsó folt is eltűnjék.”15 Kossuth tehát mintha érezte volna, hogy a törvény szövevényes jellege ellentmondásos érzelmekre adhat alkalmat, ami 1848–49 nagy közös élményei után nem szolgálhatja a kívánatos célt. Az elvkimondásban látta ő is a törvény jelentőségét, akár Szemere Bertalan. Tegyük hozzá: 1866-ban a Pester Lloyd – és ebben talán Széchenyi István közeli munkatársa Falk Miksa – megírta, hogy inkább lemond az emancipációról,
ha az újabb emancipációs törvénybe az 1849-ihez hasonló sértő kitételt foglalnak bele.
Az 1849-i törvény megszületésében a kezdeményezés érdeme a radikálisoké. Kállay
Ödön 1848 nyarán terjesztett elő törvényjavaslatot, mire a kormány elvi egyetértését
fejezve ki, az ügyet elhalasztotta. 1849 májusában Tóth Lőrinc jelentette be törvényjavaslat-tevésre a szándékát, mire Kállay régi javaslatának elővételét követelte, ezek
után az igazságügyminiszter, Vukovics Sebő ígérte meg, hogy javaslatot készít, de erre
Szemere Bertalan, az új miniszterelnök és egyben továbbra is belügyminiszter – úgy
látszik – olyan fontosnak találta a kérdést, hogy maga vette kézbe a dolgokat. Annál is
inkább, mert ő a márciusi oktrojált osztrák birodalmi alkotmányra, magyarral akart
válaszolni. A zsidók ügyében két írót bízott meg javaslattétellel. Az egyik irodalmunk
egyik legjellemtelenebb jelese: Kuthy Lajos. A másik: a legcinikusabb és az emberi ösztönvilágban legmélyebben elmerülő szabadelvű gondolkodónk: Kemény Zsigmond.
Kuthy állította elénk Hazai rejtelmek című regényében az antiszemita újmitológia
nemzetromboló zsidó bankárát, aki oly közel állt Kolosváry-Borcsa szívéhez. Kuthy
azonban viszonylag alaposan tájékozódott. Ismerte és lefordíttatta Napoleón híres
emancipációs-dekrétumát. Hallgatva arról, hogy Franciaország mellett még néhány
német államban is megtörtént a teljes emancipáció, arra hívta fel a figyelmet, hogy Poroszország, sőt Anglia sem emancipált korlátlanul. Nekik is vannak megkötéseik. Ennek megfelelően tíz évig a hatalom felső szféráiba nem akart engedni zsidókat. Állandó
anyagi nehézségeken edződött kicsinyességében pedig még tízezer katona kiállítását
írta volna elő a zsidóknak. Nem véletlen, hogy a nagyvonalú Kemény Zsigmond ezt
„kalmárkodó”-nak tartotta, és a korlátozást elvetette. Míg Kuthy csak megengedte
volna a vegyesházasságot, ő ezt úgy részletezte, hogy Szemere Bertalan építhetett rá.
Ugyancsak Kemény javasolta a zsidó egyházi reform támogatását, már azért is, mert
„falun szörnyelmes dolgokat hisznek a zsidók vallásában eldúgva”, és „a köznépet”
olyan képzetek miatt, mint a vérvád „fölvilágosítani kell”. Szemere Bertalan ezen előmunkálatokra épült javaslatát kiegészítette még az igazságügyminiszter, és aztán a val14
15

Szemere Bertalan: Politikai jellemrajzok a magyar szabadságharcból. Szerk. Hermann Róbert–Pelyach István. Bp. 1990. 235., 243.
Bernstein Béla: A negyvennyolcas magyar szabadságharc és a zsidók. Bp. 1939. 156–157.

76

tiszatáj

lásügyi, Horváth Mihály római katolikus püspök is, akinek azon észrevételét, mi szerint a vegyes házasságból születő gyermeknek kereszténynek kell lennie, Szemere Bertalan egyszerűen kihúzta. A törvény indoklását Csengery Antalnak adta ki, de miután
ez is túl óvatoskodó volt, átírta, inkább Keménynek egy-két szépen hangzó mondatát
építette be. Május 24-ére elkészült a mű. Előterjesztésére nem került sor, mert Kossuth
a békepártiak fellépésétől tartva Debrecenből Pestre költözött a kormánnyal és az országgyűléssel. Majd július 2-án tárgyalták volna, de ekkor már megint menekülni kellett. Közben talán Szemerét is gyötörhették az emancipáció célszerűségét illető kétségek, és papírra vetett egy olyan törvényjavaslatot is, amelyben elhalasztotta volna az
egész ügyet a következő országgyűlésre, bár ez az irat lehet még egy évvel korábbi feljegyzés is, hiszen nincs keltezve.
Van valami szimbolikus abban, hogy végül a zsidóemancipációs törvény egyazon
napon – július 28-án – került napirendre a nem magyar népek nemzeti fejlődésének
biztosítását kimondó határozattal. Ez utóbbit kemény viták előzték meg. A nemzetiségi határozattal lemondtak a nem magyar népek asszimilálásának igényéről; elismerték, hogy a francia típusú nemzet-modell a Kárpát-medencében alkalmazhatatlan.
Ugyanakkor a zsidókkal szemben ezt alkalmazták, valamiféle évtizedeken keresztül
kialakult magyar–zsidó szabadelvű konszenzus jegyében. Ez a keresztény–zsidó konszenzus nem magyar sajátosság. Az európai szabadelvű zsidó humanitarizmus hangadói programként hirdették, hogy a zsidók azonosuljanak azon nemzettel, amelynek
körében élnek, legyenek jó állampolgárok és jó zsidók, mert a zsidó nem nemzetiség,
hanem vallás. Kemény Zsigmond javaslatában arról írt, hogy „minden izraelita” ...
„mindazon politikai s polgári jogokkal bír, melyekkel e hazának más hitű s faju” ...
„lakosai”. Szemere Bertalan viszont törvényjavaslatában csak mózesvallású lakosokról
szólt. Mindez tehát az általános európai modellbe illeszkedik. Ami magyar sajátosság,
az a szabadelvű keresztény–zsidó konszenzus hatékonysága – a modern nemzeti eszme
jegyében. (Magyar sajátosság az is, hogy a szabadelvű zsidó reformmozgalom már-már
új zsidó hitágazat és részben egyház kialakulásához vezetett, új színnel gazdagítva
a magyarországi vallási sokszínűség világát.)
A magyar országgyűlés egyhangú helyesléssel fogadta el a zsidóemancipációs törvényt. Az egész még egy negyedórát sem tartott. Későn tették meg a nagy lépést, de
még a további harc reményében. Ezért inkább utólagos bizalmatlanság azt feltételezni,
hogy a bukásra játszva jártak el, mint erre finoman még 1974-ben Bárány György felhívta a figyelmet.16 Einhorn Ignác, aki nem ismerve a miniszterek belső vitáit talán
a kelleténél – korábbi és egyéb megnyilatkozásainak is némileg ellentmondó – nagyobb
kritikával illette a törvényt, de annak érdemét mégis elismerte: „A zsidókérdés gyors és
egyhangú elintézése példanélküli az emancipáció történetében; de az éppen emancipált
zsidó öröme sem volt oly rövid, mint itt”.17
Paradox módon azonban a magyar zsidókat már nem annyira az emancipáció
mozgósította, mint inkább a katonai ellenforradalom megtorló politikája. Haynau
ugyanis hatalmas hadisarcot vetett ki a zsidó közösségekre, és ezzel azokat is sújtotta,
akik nem lelkesedtek addig a magyar ügyért, miközben az ellenforradalom zugfirkászai zsidó szégyensajtónak minősítették – egy kivétellel – a minapi pesti és vidéki né16
17

George Barany: „Magyar Jew or: Jewish Magyar”? Canadian-American Slavic Studies, 1974.
26–27.
Einhorn: Die Revolution, 130.

1998. december

77

met nyelvű lapokat. Jellemző, hogy a zsidó szabadelvű humanitárius közvélemény
lapja a lipcsei Allgemeine Zeitung des Judenthums korábbi fenntartásait feladva egyre
nagyobb rokonszenvvel fordult a magyar forradalom felé. A törvényről nem sokat írt,
hiszen gyakorlati hatása pillanatnyilag, rövidtávon már nem lehetett. Viszont Kossuthot mitikus magasságokba emelte. 1849 tavaszán már Einhorn Ignác is beszédeiben
„Európa megváltója”-ként aposztrofálta a kormányzót, mások egyenesen a zsidók
messiását köszöntötték benne. Most pedig a lipcsei sajtóban már nevében is a kiválasztottság jelét fedezték fel, mert koset héberül igazság. Arról is tudtak, hogy egy rabbi
még gyermekkorában megáldotta.18 Szemere Bertalan jelentősége eltörpült. (Igaz, Kossuth nélkül nincs Szemere, és ezt ez utóbbi is tudta, amikor a minapi kormányzót, akit
már betegesen gyűlölt, így jellemezte: „Lelked vitorlája volt büszke hajónknak”.) Viszont alighanem forradalmunk irányítói között Szemere Bertalan volt az, akit a legmélyebben megérintett a szabadelvű zsidó humanitárizmus. Amikor versbe foglalta
szabadságharcunk tanulságait, a zsidók részvételének rendkívüli jelentőséget tulajdonított, és ő, aki Kemény Zsigmond javaslatából kihúzta azt a mozzanatot, amely valamiféle zsidó etnikai különállásra utalhatott, így írt:
„Több faj közt az igazság hol van? Nézd meg a hébert,
Ahol e faj küzd, ott a szabad, emberi ügy.
Honja mivel nincs, azt a szabadságban leli e nép,
Száműzöttje a földnek! ügyünkben vagy te bizonyság
Mely táborba’ te vagy, jelszava annak: a jog.”19
A magyar–zsidó együttélés mitológiájában azonban az igazán katarktikus alak Jókai Mórnak és Rákosi Viktornak nem filozofáló, hanem önfeláldozó zsidó honvédfiúja, vagy az a kis kamasz, aki nem lehetett honvéd, de a közös ügyért életét adta. Az
értelmes szabadságközpontúság pozitív mitológiája ez. A politikai intrikákban nem kevésbé járatos Jókai a Csataképek „Az Érc leány” című elbeszélésében így jellemezte a mítoszképzés technikáit:
„Írjunk mythologiát. Írjuk le az év eseményeit híven, valóan, mindent, ami megtörtént, minden csodálatost, emberfölöttit, nagyszerűt, amit láttunk, amit tapasztalánk, aminek szemtanúi voltunk, s akkor mondjuk rá, hogy ez mind mese, mert különben nem fogják elhinni.
A költő álmodta ezeket.”
A mítosz szebb is mint a valóság. Ez azonban érdekesebb. Csábítóbb, mert a beavatás élményét nyújtja, ha nagy társadalmi és politikai folyamatokban egy-egy esemény
jelentőségét próbáljuk felfejteni. Az utólagos szemlélő játékos ösztöne is jobban kiélhető a politikai erők mozgásának rekonstruálásában, főleg ha olykor el tudunk vonatkoztatni attól, hogy a politika művészete egy kicsit mindig piszkos művészet. A mítosz is a valóság része, és mivel túl is van azon, elmondható, hogy mítosz és valóság
egymásbajátszásának eredményeként született a magyar polgári nemzet. A zsidóemancipációs törvény jelentős állomás nemzeti történelmünk felívelő szakaszában. Irányi
Dániel szerint az 1848–49-i „magyar parlamentarizmus záróköve”.20 Lehetett rá épí18
19
20

Allgemeine Zeitung des Judenthums, 1849. okt. 29. 44. 623–625.
Miskolczy Ambrus: Szemere Bertalan napja: 1849. július 28. Aetas, 1998/2–3. 139–154.
Irányi Dániel – Charles-Louis Chassin: A magyar forradalom politikai története 1847–1849.
II. Bp. 1989. 257., 345.

11«

tiszatáj

teni, és aztán lehetett mit pusztítani, hogy Kőbányai Jánosnak egyik keserű gondolatát
elevenítsük fel. Talán isteni gondviselés és emberi belátás eredménye is az, hogy jelenkori elkárhozásaink üdvtörténeteinek lélekromboló súlya alatt nagy történelmi örökségünkből valami azért mindig túléli az idők viszontagságait. Nem véletlenül tartotta
Paul Valéry a történelmet az emberi agy egyik legveszélyesebb termékének, mert
a népeket álmokba ringatja és szenvedésekkel sújtja. 21 De alighanem a történelem egyetlen ellenszere a történelem.

NEMESKÜRTY

ISTVÁN

Nyelvünkben élünk
1938 nyarán, egy még csak sejtett háború küszöbén, de már az egyre sűrűbb mozgósítások keltette hangulatban, a Magyar Királyság valamennyi lakosa, csecsemőkkel
és aggastyánokkal együtt tízmillió ember, egy május végén kihirdetett törvény értelmében lázas sietségű őskutatásra kényszerült. Ilyesmit történelmünk ezer éve során
még nem élt át az ország. Ez a törvény, az 1938. X V . törvénycikk, „a társadalmi és
gazdasági élet hatékonyabb biztosítása végett" fokozatosan kiszorította a zsidónak minősített lakosságot a társadalomból, hogy végül el is pusztítsa.
Tudni kellett tehát, hogy ki zsidó és ki nem az? Méghozzá nem a vallási vagy etnikai hovatartozás értelmében, hanem: ha bárkinek egyik nagyszülője zsidó vallású volt,
az zsidónak minősült, akkor is, ha keresztény felekezethez tartozott és ha magyarnak
vallotta magát. Legalább két nemzedékre visszamenően keresztlevelek, születési bizonyítványok, származási igazolások özöne árasztotta el az országot. Mivel a nagyszülők
még a történelmi Magyarországon születtek, a határokon túlról kellett bonyolult levélváltásokkal, ügyvédi segédlettel beszerezni az előírt okmányokat.
Ez a rendelkezés az egész lakosságot felbolygatta és az identitászavar kóros állapotába hajszolta. Kiderült, hogy csaknem mindenkinek van osztrák, német, szláv, román, dalmát őse, akkor hát miért, mitől és miképpen magyar valaki? Fokozta a zűrzavart, hogy a törvényhozók nem találtak pontos meghatározást arra, ki nem zsidó.
Mindenkit, aki igazolni tudta, hogy ősei között nagyszülőkig bezárólag nincsen zsidó
felekezetű (fajú) ember: „keresztény" szóval jelöltek. Azt is, aki netán mohamedán
vagy felekezeten kívüli volt. Ilymódon a keresztény szó nem csupán egy vallás hívét
jelölte, hanem mindenkit, aki nem zsidó. Ezáltal a keresztény szó egy téves, hamis faji
meghatározássá vált.
És mindez Szent István és az eucharisztikus kongresszus évében!
A zsidóüldözés szégyene és az emiatti bűntudat háttérbe szorította az 1938-as törvény másik végzetes vonatkozását, azt, hogy minden országlakost őskutatásra
kényszerített. Immár nem az egyén határozta meg önmagáról, hogy ő kicsoda, hanem a hatóság.
Az országlakosság többsége hatóságilag nyilváníttatott kereszténnyé. Változatlanul
homályos maradt azonban: ki a magyar? Ha nincs ez a törvény, ha nem kényszerül
21

Joachim C. Fest: Hitler. Berlin, 1998. 761.

1998. december

79

boldog-boldogtalan keresztlevelek és születési bizonyítványok után nyomozni, nem
egyszer drágán fizetett ügyvédek útján, akkor mindenkiben zavartalanul tovább él az
identitástudat, „a magyar vagyok” önérzete. Így viszont, ha már egyszer hatósági
igazolás birtokába jutott valaki, hogy ő keresztény (még ha nem is volt az, hanem például ateista), akkor kettőzött buzgalommal kellett igyekeznie azt is bizonyítani, hogy
ő magyar. Erre azonban nem volt hatósági rendelkezés. Ráadásul éppen ezekben az
években terjedt a német birodalom erőszakos propagandája: német nevű ősöket felmutató állampolgárokat arra biztatott: vallják magukat németnek. Az ilyeneket rögvest be is sorozták a német hadseregbe, vagy az SS-be, magyar hatósági jóváhagyással!
Ezzel párhuzamosan erősödött a nyilaskeresztes párt mozgalma; az ehhez csatlakozók
úgy érezték, ily módon egyfelől igazoltan „magyarokká” váltak, másfelől élvezik a német birodalom támogatását. Akadt, aki visszanémetesítette nevét; mások bizonygatták,
hogy szláv hangzású nevük voltaképpen ősmagyar; sokan a távoli múltban keresték
őseiket, nemesi okleveleket és címertani tanúsítványokat tömegesen gyártó és hamisító
„szakértők” közreműködésével. Hagyomány nélküli, rendezetlenebb családokban gyakori volt a tragédia, esetleg csupán azért, mert valamelyik tekintélyes ősről kiderült, hogy
házasságon kívül született, vagy mert a szülők nem kötöttek érvényes házasságot...
A Magyarországon végigszántott háború borzalmai és egy kialakulni kezdő új társadalmi-politikai rend, ezzel együtt az 1938-as törvények hatályon kívül helyezése feledtetni látszottak az őskeresés lidércnyomát.
Következett azonban egy újabb lidércnyomás, az 1938-as rendelkezéseknek kommunista változata. Függetlenül attól, hogy ki miként dolgozott, miként vélekedett, milyen szerepet játszott a háború idején: származása alapján ítélték meg. Érvényesülést
a proletár-zsellér minősítés biztosított, minden más származás mellőzötté vagy üldözötté vált. (Kitelepítések.) Bizonyos rétegek, osztályok X jelet kaptak, s ezt viselték
gyermekeik is az iskolában, jeléül, hogy nem tanulhatnak tovább. A saját földbirtokán
gazdálkodó parasztot az oroszból átvett „kulák” minősítéssel tagadták ki a társadalomból és űzték el földjéről. Ismét a hatóság döntötte el: ki kicsoda? Elhíresült a máig
hallható, jellegzetes és árulkodó szófordulat: „a mi kutyánk kölyke.”
Egyszóval tehát a lakosság közel két évtizeden át egy származás-bizonyítási kényszer nyomása alatt élt.
Az 1956-os forradalom ezt elsöpörte, mégis évekig tartott, míg fokozatosan értékelvű, egyéni véleményalkotás kezdett érvényesülni.
A trauma azonban máig érezteti hatását, még akkor is, ha az előadottakra a hatvanas években született állampolgár nem emlékezik. Nem is emlékezhet, és nem csupán
kései születési dátuma miatt, hanem mert a származáskutatás hatóságilag nyilvántartott
adatainak segítségével egész társadalmi osztályok és rétegek szervezett irtása folyt.
1945-ig a magyar zsidóságot irtották, a háború után a parasztságot, az értelmiséget és az
iparos társadalmat. Nem is szólva katonatisztekről, bírákról, közhivatalnokokról,
egykori kormánytisztviselőkről. Nagy részüket megölték vagy menekülésre, kivándorlásra kényszerítették. A helyükbe nyomult tömeg feltétel nélkül kiszolgálta a neki
mindenben kedvezni látszó hatalmat. Érdekévé vált, hogy a nemzetközi proletariátushoz tartozónak vallja magát. Tagadta, vagy titkolta magyar mivoltát. A „magyar” szó
egyet jelentett a sovinizmussal, nacionalizmussal, mi több a fasizmussal. Az országlakosság jelentékeny hányada ma is ellenszenvvel tekint mindenkire, aki hangsúlyozottan vagy bevallottan magyar (és nem világpolgár). Ugyanígy értékelődött le a nemzet
szó is. Ma már szinte csak egy napilap elnevezése.

80

tiszatáj

Magyarország „emberanyaga” tehát a huszadik század második felében kicserélődött. Az
1945 után kedvezően érvényesült nemzedékek számára a nemzeti összetartozás tudata
elhalványult. A háború végén, után és az 1956-os forradalmat követően a tőlünk nyugatra fekvő országokba menekült százezreknek a nemzet nyelvi közösségéből kiszakadva, ügyességük, egyéni képességeik révén, magukra hagyottan kellett boldogulniok. Természetes, hogy alkalmazkodni kényszerültek. Az itthonmaradottak, közülük
is a turistaútlevéllel külföldre kijutottak azt tapasztalták, hogy semmi más nem számít,
csak a fogyasztói jólét. A nagyvilág valamennyi lakója egyöntetű tömeg, vagy azzá fog
válni. Hatott a nemzetköziség, a világpolgárság eszméje. (Kozmopolitizmus.) Könnyen
hathatott, hiszen a szocializmus nálunk tanított, iskolákban sulykolt változata is
a nemzetköziséget dicsőítette. (Internacionalizmus.) E két bűverejűnek látszó idegen
szó ugyanazt jelenti. Ez az ugyanaz mételyezi közgondolkodásunkat. Mivel szomszédaink,
a környező államok lakói nem kedvelnek bennünket, sőt, mint az 1920-as trianoni
„béke” mutatja, a nagyvilág sem, az átlagember tanácsosnak látja, ha megfeledkezik
magyar mivoltáról.
A kozmopolitizmus már jó másfél évszázada kísért a magyar közgondolkodásban.
(Félreértések elkerülése végett tisztázandó, hogy a kozmopolita vagy internacionalista
világnézetnek semmi köze a múlt századi értelemben vett liberalizmushoz!)
A liberális Széchenyi István e szavakkal mérgelődik a kozmopolitizmus miatt, indulatosan bélyegezve meg azt:
„A világ tarka kozmopolitái, kiknek istensége az enség (önzés) az emberiségnek
azon csömörletes örömhősei, kik soha felemelkedni nem képesek az emberiség azon
egészség-fenségére, hova közelebb (van) a természetnek örök kútfeje: soha fel nem
szárnyalhatnak, minthogy testük nehéz s lelkük gyenge... közöttük jó és rossz közt
határ többé nincs, nem létezik azon fal, mely bűn és erény, gyalázat és becsület közt
szokott állni; keresztül-kasul hányva s összezavarva a lélek legszebb tulajdoni; honszeretet, közerkölcs, közerény nem ékessége a léleknek többé ... mosolyognak, ha a magyar, kit honfitársának nem ismer többé, a hazáért fáradoz...” (Hunnia, 1835. 151–152.
1985-ös reprint kiadás.)
Negyvenkét évvel Széchenyi kifakadása után, 1877. augusztus nyolcadikán Arany
János óvja a nemzetet a kozmopolitizmustól:
Ám terjessze a hatalmos
Nyelvét, honját, istenit!
Zugó ár az, mindent elmos,
Rombol és termékenyít:
De kis fajban, amely ép e
Rombolásnak utban áll:
Költő az legyen, mi népe –
Mert kivágyni: kész halál
(Kozmopolita költészet)
Arany Jánosnak a huszonhárom éves Reviczky Gyula, a türelmetlenül haladni vágyó ifjúság bálványa válaszolt:
Szép az ének, szent az ének,
Drága kincs, ha nemzeti.
De a legszebb dal örökké

1998. december

81
Általános emberi.
Az igazság egy lehet csak
Valamennyi nyelveken
...
Nép után nép küzd a létért,
Eltünnek a nemzetek,
Róma megszünt, csak Horácban
élnek még az emberek
(Arany Jánosnak,
válaszul Kozmopolita költészet című versére)

E kétféle világnézet tehát már a múlt században jelen volt. Arany és Reviczky
azonban még kulturáltan képviselte nézetét és civilizáltan viselte el a nézetek különbözőségét. Reviczky így búcsúzott Aranytól:
Nem jő utánad, nem jő ily magyar!
Ó légy velünk! Mindenha vezérünk! légy
Amig téged csodálunk: addig éljünk!
(Arany János halálára, 1882.)
Mára viszont az indulatok elszabadultak. A nemzet tagadása, fitymálása, a magukat
nemzeti érzelműnek vallók gúnyolása napirenden van. A hatósági származás-kutatásnak nagy része van ebben! Mégis: mint tényt, tudomásul kell venni.
De mit tehetnénk megmaradásunk érdekében?
Megmaradásunk feltétele a nyelvünk. A következő ezer év akkor maradhat a mi
ezer évünk is, ha bármiféle politikai rendszerben megtartjuk nyelvünket. A nemzeti
öntudat léte ebből következik. Amíg anyanyelvünkön gondolkozunk, tervezünk,
számolunk, érvelünk, alkotunk, addig a nemzet magától értetődően jelen van; létezik.
Ha annakidején, a hatóságilag előírt ősnyomozás (és ősválasztás) évtizedeiben tudatosan átéltük volna, hogy nyelvünk által vagyunk magyarok: sok tragédia elkerülhető
lett volna.
Még nincs késő, bár a baj nagy.
Nyelvünk is romlik, szakadoz és a drága szavak
Elporladnak, elszáradnak a szájpadlat alatt
(Márai Sándor: Halotti beszéd, 1950.)
Félelmetes erejű találmány a hang- és képsugárzás. Ha a magyarországi hang- és
képsugárzó intézmények (rádió, televízió) úgy rontják nyelvünket, mint újabban; ha
az utcák teli vannak idegen szavakkal (hirdetések, cégérek) – akkor nehéz lesz megmaradni. Egy pár száz angol szóból összetákolt bennszülött-nyelv rabszolgáknak kiválóan alkalmas; gondolkodni azonban nem lehet vele.
Széchenyi István írta:
„A legnagyobb számú nemzet is feneketlen mélység párkányán áll, s veszte előbbutóbb elkerülhetetlenül bizonyos, ha nyelvét veszti; mert a nyelv a nemzetnek lelke,
mely ha megsemmisült, tenghet az ugyan szolgaian azontúl is, de élet többé benne
nincs; milyen hajborzasztó veszélyben forog tehát ... a maroknyi magyar nép szom-

^

^

82

tiszatáj

szédai közepette; s elmúlhatatlan veszte mennyivel bizonyosabb, ha nyelvétől megfosztva örök némaságra kárhoztatik?" {Hunnia, 1835. 151.)
Ha megértjük, hogy nyelvünkben élünk, kinyílik előttünk történelmi múltunk is,
az ezer éves keresztény magyar állam élete, tragédiáival, diadalaival és tanulságaival;
s ha kinyílik, könnyebben lelhetjük meg a jövőbe vezető utat; a nemzet akkor közös
akarattal döntheti el: miből, mikor, mennyit hasznos átvenni a pénzimádatba bódult
nagyvilág vívmányaiból, és viszont mi az, amit mi adhatunk másoknak az emberiség
közös javára.
Iskolákat! Magyar nyelvet értőn terjesztő tanítókat! Önérzetes ifjúságot! - Ez legyen a jövő kormány-programjainak legfontosabbja. A többi jön magától.

SZÉPFALUSI ISTVÁN

A mai tegnapiak és a holnap
MAGYARORSZÁG EURO-ATLANTI CSATLAKOZÁSA ÉS AUSZTRIA
„Senki sem tagadhatja... tiszteljük, becsüljük Magyarországot. Ez az OsztrákMagyar Monarchia közös történetének maradéka" vallja Erhard Busek, Ausztria az
Európai Unió bővítését talán leginkább szorgalmazó víziós politikusa egyik legutóbbi
külpolitikai széljegyzetében. Ebben élesen bírálja Schlögl osztrák belügyminiszter
államközi vitát kiváltó megszólalását. Fájdalmas lehet az osztrákok számára, hogy
„heves választ szült belügyminiszterünk bizonyos értelemben magyar szomszédunk
ellenében megfogalmazott szerencsétlen megszólalása, amikor ugyanis azt követelte:
vezessék be a magyarok a vízumkényszert a románok ellenében!"
Tamás Gáspár Miklóst idézve, akit 1989-ig bátor ellenzéki, üldözött értelmiséginek
tart, Busek megjegyzi „válasza keményen leszámol Ausztriával, országunkat »vicc«-nek
is tartva", mert „a világ színpadán békeangyalként táncolunk, miközben a Szovjetunió
egyik ágense voltunk". „Tamás oda nem illő retorikája ellenére", folytatja Busek, meggondolandó, „hogyan hat a szomszédban naiv semlegesség-vitánk, s 1989 előtti elővigyázatosan gyáva magatartásunk. Köztudottan az Osztrák Szakszervezeti Tanács elutasította a lengyel Solidarnosc elismerését, szerencsétlenek voltak egyes kancellári látogatások, továbbá részesedtünk a Gabcikovo-Nagymaros-i erőmű kiépítésében."
Busek a megoldást abban látja, hogy az osztrák belügyminiszternek sokkal inkább
Magyarország gyors Európa Uniós csatlakozását kellett volna szorgalmaznia, hogy így
Ausztria megszűnjék az Európai Unió külső, kelet-európai határa lenni. Schlögl belügyminisztert végül arra kéri, hogy az belügyminiszterként „ne játsszon külügyminisztert", s gondolkozzon el azon is, mit jelent az, hogy szomszédainkkal, még pedig valamennyivel, Ausztriának jó kapcsolatokra van szüksége.1
Tamás Gáspár Miklós, egyetemi docens, a Magyar Tudományos Akadémia Filozófiai Intézetének főmunkatársa, a Közép-európai Egyetem vendégtanára, „Tu felix
Austria" című cikkében éles bonckés alá veszi a mai Ausztria kül- és belpolitikai ellentmondásait. A fentiekben Busek idézte megállapítása eredetiben így hangzott:

1998. december

83

„Ausztria nem Nyugat: az ősbajuvár tökfilkókat épp annyira kell tisztelnünk, mint
a vérszittya és mélymagyar seggfejeket. Az osztrák politikusok államférfiak: mint
Lukasenko, Akajev, Nazarbajev – ezeket is választották. De ahogy emez utóbbiak se
diktálják a magyar külpolitikát, Schlögl elvtárs se diktálja. A vízumkényszer bevezetése Romániával szemben nemcsak azért baj, mert elvág bennünket az erdélyi magyaroktól, és őket tőlünk. Hanem azért is, mert visszavonná a kelet-európai megbékélés
eredményeit. Románia ma – néhány vitás ügy ellenére – baráti, mondhatnám: szövetséges állam, s ez akkor sem változhat, ha a Magyar Köztársaság már NATO- és EU-tag
lesz, de Románia még nem.”2
Amíg Tamás Gáspár Miklós Ausztria új kelet-európai külpolitikáját vette bonckés
alá Magyarország és Románia szempontjából, addig Karl-Markus Gauß, a „Literatur
und Kritik” című neves salzburgi, vezető osztrák irodalmi folyóirat kiadója, a lap legutóbbi számának szerkesztőségi cikkében arról vall, hogy „az Európai Unión belül
egyetlen országnak sem volt történelme folyamán oly sok kapcsolat Kelet-Európa országaival”, mégis „ma kifejezetten Ausztria kísérli meg az Unió kelet-európai bővítését
legalábbis rövid ideig késleltetni, mégha az ma már nem is szabotálható el”. Eközben
sokszor feledik az osztrákok a cseh nagyszülőket, s nem kis szerep jut soraikban az
öngyűlöletnek. Miközben „az Európai Unió már régen felfedezte a Keletet… ennek ellenére a vezető osztrák politikusok úgy tesznek, mintha geopolitikai térségünk Franciaországtól nyugatra és nem a szláv népek közelében feküdne, mégha az osztrák nemzet
belőlük is táplálkozott évszázadokon át”.
Az utolsó évek osztrák politikáját Gauß „fantáziátlannak” tartja, melynek okát elsődlegesen abban látja, hogy „rossz tanácsokat kaptunk az ún. liberális újságírók vezető szellemeitől, akik minket meggondolatlanul a 'normalizálódás' útjára taszítottak.
Ennek következtében úgy véltük: akkor zsebelhetjük be a legtöbb hasznot, amennyiben megtagadjuk történelmünket... Az utóbbi évszázadok során, a keletiekkel kapcsolatban, nyugalmi állapot, tehetetlenség uralkodott sorainkban. Meglehet ez azért is történt, mert barbároknak tartottuk őket, s ennek többféle neve lehetett: cárizmus,
operetthercegség, katonai diktatúra, kommunizmus, népi demokrácia. Nyugat a haladás, Kelet a maradiság mítoszává vált. Aki megmenekült a maradiságtól, a pannon portól, a galíciai sártól, a provincializmus kilátástalanságától, a gyakorlat a Keletet valójában nem akarta többé észrevenni!” Ennek a magatartásnak természetesen sorainkban
az volt a kiváltó oka, hogy országunkban a múltban „menekültjeink államot bíráló vélekedését nem fogadtuk el”. „Ezért történhetett meg – folytatja Gauß –, hogy országunkban a kelet-európai értelmiségieknek és művészeknek oly nehéz volt bekapcsolódniuk a társadalmi beszélgetéseinkbe, amelyben megérdemelték volna a meghallgattatást, nemcsak maguk, de magunk miatt is...”. Ismeretes a jelenség az osztrák irodalomban is. „Ami Keletről jön, az földrészünkön gyakran jelentéktelen, érdektelen, az
olvasónak feledni való” kultúra.
Írásának végén Gauß megjegyzi: „Az Európai Unió keletet nem Ausztria miatt,
hanem annak ellenére fogja felfedezni. A kelet-európai reformországok integrálásánál
segítő rokonként léphettünk volna fel, ehelyett rövidlátó, elutasító őrökként kíséreltük meg magunkat profilírozni. Ez azonban nemcsak szégyenletes, hanem mindenekelőtt ostoba magatartás. Ez az ostobaság már eddig sem fizetődött ki, sokba került. Az
üzleteket helyettünk mások kötötték meg. Sokba fog még ez kerülni nekünk a jövőben is” fejezi be írását, elsősorban az osztrák kül- és kultúrpolitikát s azon belül az irodalmat elemző írásában a neves publicista, irodalmi folyóiratkiadó.3

84

tiszatáj

A burgenlandi Traude Horvath „Die Maschekseite. Doppel- und Mehrfrachidentität
von Österreicher Innen” (A másik oldal. Az osztrákok kettős és többszörös identitása)
című nemrég kiadott gyűjteményes kötetének előszavában kiemeli, hogy ez alkalommal „az osztrákok különböző, egyidejű, egymást kiegészítő, de olykor egymással ellentétes, többszörös identitásának” vizsgálatát tartja szükségesnek, a bécsi tájnyelvben
meghonosodott magyar kifejezéssel, vagyis a másik, azaz a túloldalról. Tudatosítanunk
kell önmagunkban a modern pszichológia megfogalmazásában többek között a leghétköznapibb nemzeti, térségi, szakmai, nemi, nyelvi, avagy vallási identitásokat, miközben rá kellene ébrednünk arra, hogy az idegen-, vagy a másságellenesség esztelenség.
Hiszen „a másikat, a 'bejöttet' csak akkor tarthatjuk idegennek, ha létezik valamilyen
általános érvényű kép az osztrák normaemberről”. Ilyen meghatározást azonban nem
ismer a kiadó.
A kötetben Micheal John, a neves Bécs-kutató számos könyv- és tanulmány szerzője, a bécsiek a századok során kialakult többféle identitásáról közöl tanulmányt,
megállapítva, hogy az osztrák többféle identitása a Habsburg-birodalom vándorlási
mozgalmaira vezethető vissza. A kötetben valamennyi szerző egyértelműen állást foglal a legalábbis „kettős” identitás, de ezen túlmenően, ennek következményeként
a dupla kultúra mellett. Lett légyen az nigériai és osztrák, cseh és osztrák, avagy „bármely kultúra” és osztrák.4
Hasonló úton jár Gabriel Loidolt, a Grazban élő 44 éves osztrák író „Hurensohn”
(kurafi) című, „a kilencvenes évek hazugságtól csöpögő Ausztriáját boncoló”, közelmúltban Berlinben megjelent regényében. Az „igazi, bennszülött osztrák” a történés
kulisszája, noha valójában, végig áttételes formában minden kizárólag róla szól.
A regény főhőse a húszéves, Grazban élő Ozren, a szlavon, aki egyszerre „balkán”,
„jugó” és „tschús”, szlavon, aminél megalázóbb, külföldieket megvető fogalom ismeretlen. Meglehet, olykor „tevehajcsárnak”, „disznótenyésztőnek” is tartják, aki „slibo”,
azaz szerb szilvapálinka szagot árasztó külföldi kurafi. Társadalom- és kultúrkritikus
monológjai, bernhardi stílusban múltra emlékeztetők. Annak ellenére, hogy a jelennek
szólnak, megelevenedik az a szülőföld, alig néhány kilométerre a mai határtól keletre,
amely egykor Ausztriához tartozott. A regény további szereplői: latin-amerikai és
ázsiai prostituáltak, szlavonok, szlovének, horvátok, bosnyákok és szerbek, együttesen
kívülállóknak, kiutasítandóknak, menekülteknek és háborús veszteseknek számítanak
ma Ausztriában, akiket kizárólag megvetnek, de ők egymást még kevésbé tisztelik.
A hangulati elemek felsorolása közben megkapja a magáét „a hivatalos történelemírás,
amelyet alapjaiban kérdőjelez meg” a mai osztrák közvélemény.
Ozren optimizmusa jövőbe mutató. Anyja halálakor vidám filmet kapcsol be televíziókészülékén, „különben még szomorúbb lenne az élet”, s anyja amúgyis csupán
„fantáziájában” édesanya.5
Pozitív kicsengése volt az osztrák polgári sajtóban a legutóbbi magyarországi választásoknak. Burkhard Bischof „friss szél Budapesten” című írásában kiemeli a szocialista/liberális koalíció gazdasági érdemeit, mely kormányzat az országot „a NATO és
az Európai Unió kapujába vezette”, következésképpen a magyar gazdaságnak feltehetően a nagy koalíció használt volna leginkább, de „a magyar választók a változásra szavaztak és ez a fiatal demokráciának végül is csak javára válhat. Szomszédként elismeréssel kell adóznunk a magyaroknak, hiszen 1990 óta a három választás során lényegesen nagyobb bátorságról tettek tanúbizonyságot, mint ahogyan ezt Ausztria választói
közel harminc esztendeje” tették.6

1998. december

85

Ausztriában, ahol történelmi hagyománya van a szomszéd népekkel kapcsolatban
gyámkodásnak, napjainkban egyre többször megrettennek a magyarok egyenrangúságától. Andreas Unterberger, a közismert és vezető bécsi Die Presse főszerkesztője figyelmeztetett nemrég arra, hogy „Prága, Budapest és Varsó segélykérő gondolatokkal nem
fog többé Bécs felé pillantani, fordult a kocka, ezentúl Bécsnek kell majd alázatos tekintetét a megnevezett metropolisokra vetnie”.7 A beszédes, riasztónak tartott osztrák
alvás következményének tartják, hogy a térség autópályáinak java, azok jövő tervei elkerülni látszanak Ausztriát. S ennek tudomásulvétele pánikkeltő.
Az EU-bővítéssel kapcsolatban tartózkodóknak kell tartanunk az Ausztriai egyházakat is. A többségi római katolikus egyház a magyar és egyéb „nem német” nyelvű gyülekezeteket és munkaágakat változatlanul az „idegen” avagy a „turista” nyelvű lelkigondozás kategóriájába sorolja. A kancellári hivatal népcsoporttanácsaiban az elismert ausztriai
népcsoportnyelvekkel kapcsolatban erről a visszásságról ugyan már többször történt
említés, de a bécsi érsekség mégsem változtatott álláspontján, hacsak azt nem tartjuk
előrelépésnek, hogy a katolikusok „nyelvi gyülekezetekről” beszélhetnek, amely elnevezés a protestánsoknak az országos szórványban ma még egyházjogilag tiltott.8
Kimondottan gyámkodó jellegűnek látszik az ausztriai protestánsoknak az a terve,
amely az ország Európai Uniós elnökségét használja fel arra, hogy 1998. október 2529-ére térségi zsinatra hívta az első és második forduló kelet-európai tagjelölt országai
protestáns egyházainak képviselőit, mivel „az ausztriai protestáns egyházak a szomszédok ügyvédjeként” kívánnak a nemzetközi porondon fellépni. E magatartás szorgalmazója Mag. Robert Kauer, nyug. minisztériumi osztálytanácsos, a Közoktatásügyi
Minisztérium volt protestáns referense, az újonnan megválasztott jogász-egyházfőtanácsos.9 A kelet-európai térségből a cseh, a lengyel, a magyar, a szlovák és szlovén evangélikus és református egyházak vezető püspökeit hívták meg Bécsbe.
Beszédes választ adott Ausztria lakossága az eurobarométer nevű kontinentális
közvélemény kutatás során, amikoris az Európai Unióhoz csatlakozni kívánó kelet-európai népek és Ciprus közül, mi magyarok vagyunk az egyetlen olyan nép, amelyet
Ausztria lakossága abszolut többséggel elfogad és az egyetlen, amelynél a támogatók
megelőzik a tagadókat.10
Az Európai Unió „bővítésével kapcsolatban megszólaló osztrák politikusok állásfoglalása általában negatív, avagy a kis, halk és óvatos igenlés, nagy és félreérthetetlen
'de'-vel párosul”, jegyzi meg Andreas Wörgötter, a „Miért fél a hivatalos Ausztria a keleti bővítéstől?” című írásában. Állásfoglalása az IDM-folyóiratnak abban a különszámában jelent meg tavaly decemberben, amelyet a bécsi Duna-táj és Kelet-Európa Intézet adott ki, megszólaltatva az osztrák társadalmi élet nyitás-párti vezető személyiségeit.11 Ezek közismerten Thomas Klestil újonnan megválasztott köztársasági elnök,
Viktor Klima kancellár, Wolfgang Schüssel alkancellár, külügyminiszter és Christoph
Schönborn bíboros érsek.
Az aggodalmaskodók hangja közismert. Hivatkozott is rájuk a közelmúltban Bécsben Tabajdi Csaba, korábbi miniszterelnökségi államtitkár: „némileg az osztrák belpolitika foglyává kezd válni az Európai Unió bővítése… sajnálatos lenne, ha ezért törés
lenne a magyar–osztrák kapcsolatokban..., s azt elhomályosítaná néhány osztrák politikus nyilatkozata”.12
A fentiekben idézett, kétségtelenül bővítéspárti osztrák folyóirat az elmúlt napokban ismételten különszámmal jelentkezett. Ez alkalommal a csatlakozni kívánó országok képviselőit szólaltatta meg, megkülönböztetve a tárgyalókat a várakozóktól. Az

86

tiszatáj

előbbi kategóriában a csehek, a lengyelek, a magyarok és a szlovénok éltek a lehetőséggel, míg a várakozók közül a bolgárok, a románok és a szlovákok foglaltak állást.
Erhard Busek újólag a sokszínűség mellett tör lándzsát, az egyszínűséget balgaságnak,
a kultúrsokszínűség igenlése mellett a bővítéspolitika „igen-de”-jeit, Európa kulturális
jövőjét figyelembe véve, a gondolkodás dichotómiájának, sőt szkizofréniájának tartja.
A magyarok közül a lapban Bruszt László, Glatz Ferenc, Inotai András és Somogyi
Ferenc szólalt meg, s közülük valamennyien figyelembe veszik a határon túli, egyelőre
még a várakozó államok sorában élő magyarok gondjait. Ennek ellenére nincsen más
út, s Inotai András reménységgel tekint az osztrák elnöklés hat hónapja elé: „Ausztria
hosszútávon fog gondolkodni és tervezni, – így a keleti bővítést nem veszélynek és fenyegetettségnek, hanem egyszeri esélynek fogja tartani. Hiszen a keleti bővítésből valószínűleg az osztrákok profitálhatnak a legtöbbet..., ma, amikor stratégiai gondolkodásnak jött el az ideje.”13
Tisztelet a támogatóknak, óvatosság a gyámkodóktól, tartózkodás a türelmetlenektől! A toleranciahiányról nekünk ausztriai magyaroknak beszédes történeteink vannak, s a külpolitika belpolitikai „másik-oldaláról” is tudunk egyet-mást. Nem kell ezért
csodálkoznunk azon, ha részlegesen ismétlődik a múlt, s ahogy egyszer Bornemissza
Péter korabeli himnuszát (Siralmas énnéköm tetőled megválnom...) diákjaink Wittenbergában és Hollandiában, majd századok múltán Angliában és Skandináviában énekelték előszeretettel, s irodalmunk legjelesebbjei vigyázó szemüket Párizsra vetették,
s frankofilok voltak a századunk első felében is, tán kettőt kell lépnünk ma is! Meglehet így igazolódik be Busek és Unterberger állítása. De ahol összetévesztik a belügyet
a külüggyel, a demokráciát a múlt századi monarchiával, az integrációt az asszimilációval, a „kettős kötődést” a beolvasztással, az utódlást a nyugdíjazással, a patronáló nagybácsiskodást a 21. század építésével, ott következmények várhatók. S nekünk magyaroknak ezek is természetesek, ilyetén tapasztalataink történelmiek, csupán nem kell
majd rajtunk csodálkoznia senkinek. Még szomszédos barátainknak sem!

JEGYZETEK
1. Erhard Busek, Ärger im Haus Österreich-Ungarn. Die Presse, Wien. 1998. 05. 04. 241.
2. Tamás Gáspár Miklós, Tu felix Austria, Magyar Hírlap, Budapest. 1998. 04 .18. 6. 1.
3. Karl-Markus Gauß, Nicht nur schmachvoll, sondern auch dumm. Literatur und Kritik, Salzburg. 1998. április. 3–4. 1.
4. Traude Horvath (Hg.), Die Maschekseite. St. Margarethen, 1997.
5. Gabriel Loidolt, Hurensohn. Berlin, 1998.
6. Burkhard Bischof, Frischer Wind in Budapest. Die Presse, Wien. 1998. 05. 26. 2. 1.
7. Andreas Unterberger, Schmusekurs mit vielen Dissonanzen. Die Presse, Wien. 1997. 12. 27.
Spectrum I–II. 1.
8. Grüß Gott. Gottesdienste in Wien, 1998/99. 5–6. 1.
9. Robert Kauer: Evangelische Kirchen als Anwalt der Nachbarn. epd, Wien. 1998. 01. 19. kk.
10. Wolfgang Böhm, Von der Sehnsucht nach einem starkeren Europa. Die Presse, Wien. 1998.
03. 17. 3. 1.
11. Die Erweiterung der Europäischen Union. IDM, Wien, 1997. december.
12. Tabajdi Csaba, A sziget- és közösségépítésről. Másokért Együtt, Bécs. 1998. 07. 29.
13. Erwartungen der Beitrittslander. IDM, Wien. 1998. július, 42. évf. 8 (668.) szám.

1998. december

87

POMOGÁTS BÉLA

Integrációs kihívások
Integrációs törekvések a közép-európai régióban
A közép-európai régió, vagyis az országoknak, nemzeteknek és kultúráknak az az
övezete, amely mindig is a történelmi orosz és német birodalmak szorításában élte
a maga életét, a szovjet rendszer bukása után a lehető legtarkább képet mutatja. A nemrég még egyöntetűen a kommunista elveket követő és a szovjet hatalmi törekvéseknek
kiszolgáltatott térségben ma egymás mellett, esetenként egymással szemben próbálnak
érvényesülni posztkommunista és európai integrációs, szociál-liberális baloldali és
nemzeti jobboldali kormányzatok. Kétségtelen, hogy a szovjet uralom bukása után
a régióban igen radikális dezintegrációs mozgások mentek végbe, és ezeknek végső következményei a kívánatos geopolitikai stabilitást is veszélyeztették. Mindazonáltal
a térség, történelmi értelemben, legalábbis ha stabilizálódni és fejlődni kíván, ha fel akar
zárkózni a nyugat-európai demokráciák mellé, belső integrációra van ítélve, és a regionális politikai mozgások mélyén az integrációs törekvések is kimutathatók voltak.
Integrációs stratégiák és valóságos integrációk több alkalommal is létrejöttek azóta,
hogy a közép-európai népek, nagyjából a Krisztus születése utáni első évezred végeztével beilleszkedtek a keresztény Európa népei közé. A középkorban ilyen integrációs
keret volt maga a Magyar Királyság, amely dél- és észak-kelet felé terjeszkedve a saját
hatalma alatt tudta egyesíteni a régió nagy részét (sőt, Nagy Lajos lengyel királysága
idején szinte a teljes régiót!), illetve a Lengyel Királyság, amely a lengyel-litván unió
után maga is a térség, sőt a kelet-európai övezet integratív hatalmává (és az akkori Európa legnagyobb területű királyságává) vált. Mindkét integrációnak a délről, illetve keletről támadó katonai hatalmak vetettek véget: a magyarnak a török, a lengyelnek az
orosz, s az első integrációs törekvés a 16. század elején (Mohács után), a második a 18.
században (Lengyelország többszörös felosztásával) megbukott.
Ezt követve a 18. században felemelkedő dunai Habsburg-monarchia hozott létre
a közép-európai régióban integrációs keretet. A monarchia két történelmi alkalommal
is kelet-dél-kelet felé orientálódott: a 18. század elején-közepén, midőn a spanyol örökösödési háború következtében kiszorult az atlanti térségből, és a 19. század közepétől,
midőn mindinkább bizonyossá vált, hogy az egységesülő német birodalomnak nem
Ausztria, hanem Poroszország lesz a vezető ereje. Az első keleti fordulatot Savoyai
Jenő stratégiai tervei készítették elő, ezek szerint ugyanis a Habsburg-háznak nem
nyugati, hanem keleti politikát kell folytatnia, és a visszavonuló török hatalom helyét
kell elfoglalnia, mielőtt még az ugyancsak felemelkedő orosz birodalom balkáni pozíciókat szerez. A második fordulatot pedig a Königrätz-i csatavesztés és következményeként az 1867-es osztrák–magyar kiegyezés idézte elő, midőn a Monarchia valóban
elszánta magát arra, hogy a közép-európai régió megszervezésében és modernizációjában vállaljon küldetést.
Ennek a küldetésnek és vele a térség integrációjának az első világháborús vereség és
a Monarchia feldarabolása vetett véget, csakúgy, mint annak a szűkebb körben kialakuló integrációs folyamatnak, amelynek a történelmi Magyarország volt a színtere. Az

88

tiszatáj

mindenesetre a békecsináló nagyhatalmaknak, mindenekelőtt az egész európai stratégiát a maga németellenes indulatainak kiszolgáltató francia kormánynak a felelőtlenségét és vakságát tanúsítja, hogy a közép-európai integrációról lemondva a térséget először
a kisnemzetek vetélkedésének, majd ezt követve Hitlernek és Sztálinnak engedték át.

Az integráció akadályai
A kívánatos közép-európai integrációt mindig is súlyos tehertételek nyomasztották. Ezek között első helyen kell említeni a 18. század végétől kifejlődő és mindig véres konfliktusokkal, antidemokratikus törekvésekkel és öngyilkos intoleranciával
együtt járó nacionalizmusokat. Ezek a nacionalizmusok minden esetben etatista ideológiákra épülő nemzetállamokat kívántak létrehozni, és ez egy történelmi okok folytán kevert etnikumú térségben törvényszerűen nemzeti konfliktusokhoz vezetett. Úgy
egyetlen nemzetet sem lehetett egyesíteni, hogy a nemzeti főhatalom alá ne kellett
volna más nyelvű, más identitású milliókat kényszeríteni. A nemzeti egység jelszavát
hangoztató nacionalizmusok miatt a föderalizmus eszméje és a méltányos kiegyezés
politikája mindig elbukott. Végül mindennek a következményei elsősorban bennünket, magyarokat sújtottak: a történelmi Magyarország romjain berendezkedő utódállamok ugyan nem váltak nemzeti államokká (minthogy az államalkotó nemzet
egyetlen országban sem töltötte ki a megszerzett területet, sőt, Románia kivételével
mindenütt kisebbséget alkotott), a magyarság nemzeti egysége viszont elveszett, és
minden harmadik magyar idegen és vele szemben ellenséges kormányzatok uralma alá
kényszerült.
Van azonban a „közép-európai” régiónak egy másik, jóval nagyobb történelmi
múltra visszavezethető dezintegrációs tényezője is. Ezt az a történelmi civilizációs törésvonal szabja meg, amely a térségen észak–dél irányban végigvonul. Ettől a törésvonaltól nyugatra a nyugati kereszténység, kultúra és mentalitás, keletre a keleti kereszténység, kultúra és mentalitás rendezkedett be. A régió két felének alapvető eltérése az ember alkotta „második természet” világában is tanulmányozható: az észtországi Tallinban és az erdélyi Brassóban találjuk meg az utolsó gótikus templomokat,
Lembergben az európai barokk legkeletibb emlékeit – mindezektől keletre, délkeletre
viszont már a bizánci orthodox kultúra emlékműveit.
A törésvonalnak természetesen nemcsak művészettörténeti, hanem mentalitástörténeti következményei is vannak. A nyugati társadalmak erősen tagoltak: az arisztokrácia, a nemesség, a polgárság, az értelmiség, a parasztság és a munkásság mindenütt kialakította a maga szervezeteit, intézményeit, és ezeknek a szervezeteknek az értelmét
az autonómia gondolata jelölte meg. A nyugati ember mindig független személyiségnek tekintette magát, illetve arra törekedett, hogy ilyen legyen. A keleti társadalmak
kevésbé tagoltak, egy viszonylag vékony uralkodó réteg alatt a kiszolgáltatott köznép
igen széleskörű sokasága helyezkedik el, és a keleti ember nem szabad személyiség, hanem alattvaló. Következésképp más a nyugati és más a keleti politikai kultúra. Ez még
a kommunista diktatúrák körülményei között is kitapintható volt: a lengyelek, a csehek, a magyarok helyzete egészen más volt, mint a Ceauşescu totális rémuralmának
kiszolgáltatott romániai polgároké.
A közép-európai nacionalizmusok és a „klasszikus” közép-európai törésvonal következményei okozták, hogy a kommunizmus bukása után rendre megbuktak a mesterségesen létrehozott és kikényszerített regionális integrációk. A csehszlovák és a ju-

1998. december

89

goszláv állam szétesésére gondolok. Csehszlovákiában a nacionalizmus feszítőereje működött, az egykori Jugoszláviában ezen kívül még a civilizációs törésvonal is konfliktusokhoz vezetett: a szerbek és horvátok, szerbek és szlovénok között. Sőt, éppen
a civilizációs törésvonal okozhatta azt, hogy a jugoszláv integráció nem békés körülmények között bomlott fel (mint a csehszlovák), hanem egy totális és vérengző háború közepette, olyan pokoli eseményeket produkálva, amelyekre egyáltalán nem voltak felkészülve a félévszázada viszonylag békésen élő európai nemzetek.

Integrációs remények a rendszerváltozás után
A közép-európai térségben 1989–1990-ben viharos gyorsasággal, mégis (Romániától
eltekintve) „bársonyos” kíméletességgel lezajlott „rendszerváltás” napjaiban sokan bizakodtunk abban, hogy a 19. század magyar, lengyel, cseh és román demokratáinak
történelmi álma a régió népeinek kölcsönös kiengesztelődéséről és összefogásáról tán
néhány esztendő leforgása alatt valósággá válik. Ezzel a történelmi bizakodással is
figyeltük a bukaresti, prágai és pozsonyi eseményeket. Azt szerettük volna, hogy
a moszkovita kommunizmus béklyóitól szabaduló közép-európai országok egymással
összefogva igyekezzenek eljutni a nyugati nemzetek közösségébe. Gondolataink között megjelent egy régi hagyomány: Kossuth Lajos, Teleki László, Jászi Oszkár és Ady
Endre eszméje a dunai összefogásról, a közép-európai nemzetek szövetségéről.
A bizakodás nem tartott túl soká, a történelmi reményeket igen gyorsan elfojtották
a napi politika eseményei: a marosvásárhelyi magyarellenes megmozdulások, majd
a délszláv háború, és végül a közép-európai posztkommunista-nacionalista-etnokratikus
rendszerek megerősödése. Ezek semmi jóval sem kecsegtették a közép-európai összefogás és integráció ügyét, és persze hallani sem akartak a kisebbségben élő magyar közösségek közületi jogainak érvényesítéséről.
Egy nagyszabású történelmi stratégia – amely legalább részben orvosolni tudta
volna a magyarság trianoni sérelmeit, teret adott volna a modern Európa eszményeinek és elősegítette volna a régió nyugati befogadását és felzárkózását – a történelem során nem először – ismét vereséget szenvedett, és ahogy ez 1848-ban, 1919-ben és 1945ben is történt, Közép-Európában ismét az idegengyűlölet, a nacionalizmus, a csendes
vagy éppen véres „etnikai tisztogatás” jutott történelemalakító szerephez. Következésképp a térségben felerősödtek a dezintegrációs tényező, és a régió több országa, mindenekelőtt Románia (egészen az 1996-os újabb politikai fordulatig), Szlovákia és
(Kis)Jugoszlávia eltávolodván Európától, elindult valamiféle közel-keleti, harmadik világbeli státus felé.
A magyar geopolitikai stratégia – 1990-től folyamatosan a legutóbbi változásokig,
tehát mind a konzervatív jobbközép, mind a szociál-liberális balközép kormányzás
idején – valójában az európai és ezen belül a regionális integráció szükséges és lehetséges voltának eszméjére épült. És a magyar külpolitikai stratégia zavarait vagy éppen
kudarcait éppen az okozta, hogy ennek az integratív eszmének a térségben (talán Magyarországon, Lengyelországon, Horvátországon és Szlovénián kívül) nem volt támogatottsága és ereje.
A prágai külpolitika hátat fordított Közép-Európának, a bécsi politika, legalábbis
ennek néhány jelentékeny tényezője fel kívánja adni a kommunista korszakban osztrák részről tapasztalható regionális szerepvállalást, a pozsonyi kormány pusztán retorikai szinten próbál némi európai jelleget felmutatni, a valóságban mindazonáltal ke-

90

tiszatáj

mény „nacionálkommunista” politikát folytat, a belgrádi hatalmasoknak fogalmuk
sincs arról, hogy milyen stratégiai kötelezettségekkel jár az európai demokrácia.
A „nem-Európa-konform” országok közül egyedül Románia politikájában történt
fordulat, az új bukaresti kormánynak azonban, a román társadalom erős nacionalista
túlfűtöttsége következtében, igen nagy belső ellenállással kell számolnia, igazából csak
egy vékony értelmiségi rétegre támaszkodhat, tömegtámogatása aszerint alakul, hogy
kényszerű gazdasági reformjai mennyire lesznek képesek javítani az egyszerű emberek
életkörülményein.

Külpolitikai prioritások
A budapesti külpolitikának, miként ez jól ismert, három megkerülhetetlen stratégiai prioritása van: az európai integráció, a szomszédokkal történő kiegyezés és a kisebbségi magyarok védelme. Ennek a három prioritásnak, éppen stratégiai okok folytán, mindig egyensúlyban kellene maradnia, ezt az egyensúlyt azonban szinte sohasem
sikerült létrehozni. Pontosabban a stratégiai prioritások kívánatos egyensúlya többnyire megbomlott valamilyen kényszerítő ok miatt.
A legfőbb prioritásnak, legalábbis az 1994-es kormányváltást követőn, a nyugati integráció bizonyult, a leggyengébbnek pedig a magyar kisebbségi közösségek iránti felelősségvállalás. A regionális (szomszédsági) megbékélés és összefogás politikája maga is
az európai integrációs politika követelményei következtében erősödött fel különösen
1995–1996-ban, midőn a magyar diplomácia (és személyesen a miniszterelnök) tető alá
hozta a magyar–szlovák és magyar–román alapszerződéseket.
Ezeknek az alapszerződéseknek a bírálata fölött eljárt az idő. Az mindenképpen
kiderült, hogy a szlovák kormánytól mi sem áll távolabb, mint az alapszerződésben
foglaltak végrehajtása: a pozsonyi kormányt nem érdeklik a szerződés betűi, és még
kevésbé érdekli a szerződés szelleme. Nemzetiségpolitikája az etnokratikus nemzetállam kiépítésére, következésképp a népesség több mint tíz százalékát kitevő magyarság elszigetelésére és megfélemlítésére, végső soron pedig erőszakos asszimilációjára
vagy „békés” áttelepítésére irányul. Ez a politika sohasem lehet demokratikus és európai, ellenkezőleg, mindig intoleráns, időnként kifejezetten gyűlölködő és fasisztoid.
A hivatalos román politika is ilyen volt egészen az 1996-os választásokon győzelmet arató demokratikus irányzat felülkerekedéséig. A bukaresti politika azonban igazán még nem tudott elszakadni a maga etnocentrikus és etnokratikus gyökérzetétől:
ezt mutatja a kolozsvári magyar egyetem (egyáltalán az erdélyi magyar egyetem) helyreállítása körüli huzavona, ezt mutatja az erdélyi (székelyföldi) magyarság kulturális
(területi) autonómiájának következetes elutasítása. A román politika igazi nagy vizsgája is csak most következik: vajon az európai intézmények időleges idegenkedése
a román csatlakozással szemben milyen mértékben fogja átalakítani, esetleg a régi
etnokratikus vágányokra terelni a bukaresti politikát?
A szomszédnépi és regionális magyar diplomácia ugyanakkor – nem a mi hibánkból – nem tudott igazi „áttörést” felmutatni a Jugoszláviával kapcsolatos politikában
sem. Belgrád egyelőre nem kötelezte el magát sem a demokrácia, sem Európa mellett,
a szerb politikát ma túlságosan is megterhelik a délszláv háborúkban szerzett kollektív
frusztrációk, és nem tudott igazán szakítani (lásd Šešelj vajda választási előretörését!)
a régi jugoszláv hatalom legalább részleges helyreállításának víziójával.

1998. december

91

De nem alakulnak kedvezően az Ukrajnával kapcsolatos politikai törekvéseink
sem: az új ukrán államban, bizonyára a rendkívüli gazdasági nehézségek, a néptömegek ijesztő elnyomorodása következtében is, igen megerősödtek a nacionalista és nacionál-kommunista irányzatok, nem lettek eredményesek azok a kárpátaljai próbálkozások, amelyek a területet valamiféle gazdasági és kulturális „zsilip” módjára szerették volna berendezni Ukrajna és az Európai Unió, Kelet- és Közép-Európa között, és
persze kudarcba fulladtak a Beregszász környéki magyarok Ukrajnán belül megvalósítani kívánt autonómia-törekvései is. Ha a jelen kijevi (és ungvári) ukrán kisebbségi politikát, iskolapolitikát és nyelvpolitikát figyeljük, sajnálattal kell megállapítanunk,
hogy nem igen teljesültek a magyar–ukrán alapszerződés előírásai és ígéretei.

Schengen után
Mindezek után fel lehet tenni a kérdést: vajon összeomlott volna a magyar szomszédsági (regionális) politika? Ez a politika az imént ismertetett helyzet ellenére sem
omlott össze, mindazonáltal komoly sérüléseket szenvedett. Igen nagy erőfeszítései és
számottevő engedményei ellenére sem tudott meggyőző (a hazai és a kisebbségi magyar kételkedőket meggyőző) eredményeket produkálni, és közben a kisebbségi magyarok védelmezésében vállalt (alkotmányos) feladatainak sem tudott eleget tenni. Következésképp egyetlen történelmi sikerrel kecsegtető lehetősége maradt: a minél gyorsabb
és minél eredményesebb nyugati integráció.
Ezen a téren kétségtelenül születtek eredmények és diplomáciai sikerek: egyelőre
inkább a NATO-csatlakozásban, de remélhetőleg később az európai integrációban is.
Az észak-atlanti integrációra azért is szükség van, hogy (valamivel) később egyáltalán
bekövetkezzék az európai integráció. De szükség van azért is, hogy Magyarország ne
a közép-(kelet)-európai régió gazdaságilag és politikailag kevésbé felkészült országai
közé tartozzék (mint Szlovákia, Jugoszlávia, Bulgária), hanem a felkészültebbek közé
(mint Lengyelország, Csehszlovákia, Szlovénia).
A magyar külpolitika ma elsősorban a nyugati integráció stratégiáját tartja szem
előtt. A csatlakozás folyamatának megkezdése (ezen a jövő esztendőben már túl vagyunk) után mindenesetre helyre kell állítani a másik két stratégiai prioritást is. Törekedni kell arra, hogy a közép-európai integráció is új lendületet kapjon, ez a jelenlegi
bukaresti politika nagyobb stabilitása és előrehaladása vagy egy kívánatos szlovákiai
demokratikus fordulat esetén elérhető, és törekedni kell a kisebbségi magyarok hatékonyabb jogvédelmére, autonómiájának megalapozására is.
A közép-európai kapcsolatok fejlesztésére azért is szükség van, mert Magyarországnak az európai közösségben történő elhelyezkedése esetén valószínűleg az ország keleti és déli határai egyszersmind az unió szigorúan őrzött határai is lesznek, és
elképzelhető, hogy a magyar kormánynak az ukrán, a román és a jugoszláv (esetleg
horvát és szlovák) állampolgárok esetében, az Európai Unió kívánságára, vízumkényszert kell bevezetnie. Ez igen gyorsan rombolhatná le azokat a szívós erőfeszítésekkel
felépített eredményeket, amelyek a magyar–magyar kapcsolatok területén az elmúlt
évtizedben létrejöttek. Ha a magyarországi és az Erdélyben, Kárpátalján, a Vajdaságban
(vagy éppen Szlovákiában) élő magyarokat ismét nehezen átjárható határok választanák el egymástól, az igen nagy mértékben nehezítené meg a nemzet kulturális (és lelki)

92

tiszatáj

egységének kívánatos helyreállítását. A kisebbségi magyar vezetők legalábbis komolyan tartanak attól, hogy ez a veszély Magyarország európai uniós csatlakozásával bekövetkezik.
Már pedig azokat az eredményeket, amelyeket a magyar kultúra és a magyar kulturális nemzet egységének helyreállításában elértünk, semmiképp sem szabad kockáztatni, még a minél gyorsabb európai integráció kedvéért sem. Következésképp ki kell
dolgozni azokat az eljárásokat, amelyek ezt az igen fontos stratégiai célt elérhetővé teszik. Valójában több ilyen eljárás terve is felvetődött a hazai és a határon túli magyar
politikai életben. Így az, hogy a szomszéd országokban élő magyarok magyar állampolgárságot kapjanak, és mint kettős állampolgárok szabadon közlekedjenek a „schengeni” határon keresztül. Ennek a megoldásnak a szomszédos kormányok politikája
miatt igen kevés esélye van. Nehezen képzelhető el az, hogy Bukarest, Pozsony, Belgrád és Kijev eltűrje a magyar állampolgárság kiterjesztését a régió valamennyi magyarjára. Ezt a megoldást különben az Európai Közösség sem fogadná el.
Egy másik tervezet értelmében a magyar nemzetiségű román, ukrán, jugoszláv stb.
állampolgárok állandó (vagy több évre szóló) magyar beutazási vízumot kapnának. Ez
az út talán járható volna, azt azonban pontosan meg kell határozni, hogy kiket lehet
magyar nemzetiségűeknek tekinteni. Ennek igazolására esetleg fel lehetne kérni a magyar kisebbségi és egyházi szervezeteket. Tökéletes megoldás azonban egyelőre nem található. Ezért az uniós csatlakozási tárgyalások során igen határozottan kell törekedni
arra, hogy a magyar–magyar kapcsolatok ne sérüljenek. Mindebben igen sokat tehetnek a civil-társadalom szervezetei, amelyek korábban is ezeknek a kapcsolatoknak az
organizátorai voltak.
Az európai közösséghez való csatlakozás mindenképpen Magyarország érdeke,
azonban látni kell, hogy ennek a csatlakozásnak lehetnek kockázatos következményei
is. A (mindenkori) magyar kormánynak ezért arra kell törekednie, hogy az európai integráció „második körében” jelen legyenek azok az országok, amelyek területén nagy
számban élnek magyarok. Ez elsősorban Romániát és Szlovákiát érinti. Jugoszláviának
és Ukrajnának erre nincsenek esélyei. Mindenekelőtt pedig arra kell törekedni, hogy
a csatlakozási tárgyalások vegyék figyelembe az alapvető magyar érdekeket, közöttük
a magyar kulturális és nemzeti egység további építésének érdekét. Ennek a fontos nemzeti érdeknek az érvényesítéséért sokat tehetnek a magyar egyházak, amelyek a maguk
lelki és közösségi szolgálatában, sőt diplomáciai erőfeszítéseik területén vállalhatnak
kezdeményező szerepet. Azt ugyanis igen nyomatékosan ki kell nyilvánítanunk, hogy
Schengen sohasem lehet valamiféle „harmadik Trianon”.

TANULMÁNY
SZÉLES K LÁRA

Motívum – metafora – életmû
TÕZSÉR ÁRPÁD KÖLTÉSZETÉRÕL ÉS A LEVITICUSRÓL
Tőzsér Árpád versvilága nekem kezdettől makacsul, két József Attila-sort asszociál
(számomra két, különösen jelentősnek érzett sort). „– minden szervem óra, (mely csillagokhoz igazítva jár.” Most, legutóbbi verseskötetét lapozva, meglepve és megindultan érzékelem a Tőzsér-versek, Tőzsér-művek efféle, költői óramű-szerűségét. A Leviticust olvasva, belé- s innen visszapillantva, úgy hallom, mint „ketyeg” ez a szerkezet;
s nyomában mint bukkannak fel a kérdésekbe, rejtélyekbe, – végtelenbe? – kanyarodó
elemi, ős-rébuszaink; pontosabban: mindezek Tőzsér-módozatai.
„Tőzsér-módozat”, hangsúlyozom, hiszen (számomra) már a József Attila-idézet
párhuzama is úgy merül fel, hogy ebben az összefüggésben minden szó kérdést nyit:
milyen óra? milyen csillagokhoz? Hogyan igazítva? hogyan jár? – Sőt: j á r, járhat-e így
egyáltalán egy/a szlovákiai magyar költő, „költő-óra”, vagy csak döcög? kattan? recsegropog? szétesik?

A „Tőzsér-óra”
Az 1997-es Leviticus című kötet legelső ciklusa, legelső verse máris a felvetett kérdések közepébe visz. A Gomböntő kanalában ciklus- és vers-cím alcímével is egy „régi
vers”-re utal, annak új, „mai olvasatá”-ra. A Tőzsér-versek ismerői előtt például az
1972-es Érintések című kötet egy darabja jelenhet meg, amelyet rövid tömörségében,
egészében megidézhetek:
A kiáltás száján
óriás tenyér
az este
A tárgyak
tágasabb éjszakát keresve
kijönnek felületükből
Egyébként csend van
semmi se moccan
Ágyra csatolva
mutatom az időt
Az ütésektől lassan
szétrázódom
de ketyegek tovább
darabokban1

94

tiszatáj

A cím: Éjszaka, – közelebbről megnevezetlen, meghatározatlan helyet, időt jelöl.
Akármikor, akárhol lehet ez? Nem. Akkor, ott, ahol a költő úgy érzi: „A kiáltás száján / óriás tenyér / az este”. A negyedszázaddal később (1977-ben) született változat hasonló indításában árnyalatnyi a különbség: „Kiáltás szája elé kapott / kéz / az este”
Előbb: már ott van az elnémító tenyér a szájon: később: maga a hirtelen, riadt mozdulat, a pillanat tanúi vagyunk. Mindkét versben hangsúlyozott a némaság, mozdulatlanság. A „kiáltás” eleve elfojtott, a „tárgyak” természetszerűen hang nélküliek. Mindkét
műben ismétlődik a három szó: „semmi sem moccan”. És ismétlődik a kijelentéshez
csatlakozó, óvatos, megszorító, „egyébként” szócska. Azaz, valami mégiscsak megtöri
a moccanatlanságot, a hangtalanságot. A korábbi, Éjszaka című versben a tárgyak különös viselkedése; s az előbbi és későbbi műben egyaránt a még különösebb óraütés, ketyegés. Sajátságos, Tőzsér-féle óra Tőzsér-féle ketyegése.
Ágyra csatolva
mutatom az időt
Az ütésektől lassan
szétrázódom
de ketyegek tovább
darabokban
– halljuk az 1972-es sorokat. Szemünk láttára maga a költő az, aki mintegy órává válik,
amely „mutatja az időt”, „ketyeg”. A csuklóra csatolt karóra képébe simulva, káprázatszerűen áthasonulva „ágyra csatolt” lényként látjuk. Míg elébb a tárgyak „kijönnek”
felületükből, „keresik” a tágasabb éjszakát; – addig a beszélő maga mintha a tárgyak
egyikévé lenne, óraként viselkedik sajátos megátalkodottsággal: szétrázódva is, „darabokban” is, „ketyeg” tovább. (Szerepet cserél a tárgyakkal?)
S ez a fajta óra-lét, ez a fajta „ketyegés” tér vissza az 1997-es kötetnyitó versben is,
újféleképpen. Peer Gynt „betegágyában fölül”, s átfut az agyán:
...törzse és lába
– kis- és nagymutatóként – hátha
égi akmék
idejét mutatja valami világnagy órán
s szervei misztikus ingák ütéseitől
rázkódnak szét
Egyébként semmi se moccan
Csak Peer Gynt ketyeg tovább
most immár darabokban
Az órává-változás – órává „testesülés” – még részletezőbb, képszerűbb, tárgyszerűbb, mint az előbbi versben. Hiszen Peer „teste”: „törzse és lába” válik kis- és nagymutatóvá, mely jelzi az időt az órán. Vagyis – ugyanakkor – nem maga az óra, hanem
része az órának, „valami világnagy órá”-nak. S a „misztikus ingák” helye meghatározatlan, azt tudjuk csak, hogy „ütéseitől” „szervei” „rázódnak szét”. A „szétrázódás” mozzanata visszatér az új versben, de közelebb hozva, részletezőbben – vagy inkább felnagyítva, kozmikussá tágítottan?

1998. december

95
Az éjszaka öntőkanalában
együtt a nyersanyag
összedobált alkatrészei az űri
konstrukciónak:
behorpadt holdak
számlapján elgörbült ember
tört csillagkerék rozsdás tengely
mered ki a förtelmes üstből –
S Peer Gynt másik keze
a reggel
levágva s elszenesedve füstöl

A két, párhuzamba állított mű olyan, mint holmi jóslat, – és annak beteljesülése?
Balsejtelem – és felismerés? Misztikus tapasztalat, prófétikus látomás?
A „darabokban” is ketyegés – itt végletes szétdarabolódás, alkatrészekké szétesés,
„elgörbülés”, „elszenesedés”, megsemmisülés ítéletévé, annak végrehajtódásává lesz?
A Gomböntő kanalában újra nyersanyaggá olvasztja a végképp használhatatlannak bizonyuló „gombot”?
Mindezt enyhíti, de fel is fokozza az, hogy mindez nem a költő, hanem Peer Gynt
szerepében történik. Vagy Peer maga a költő? Mindenképpen – nem azonos az órával,
csupán része „valami világnagy órá”-nak, „űri konstrukciónak”. A „számlap”: behorpadt holdak” számlapja. Itt az „elgörbült ember” a „tört csillagkerék”-kel, „rozsdás
tengely”-jel lesz egysorsú, egyrendeltetésű, – rendeltetését hasonlóan be-nem-törve –
egyvégzetű, megsemmisítésre ítélt, kacattá váló „alkatrész”.
Vagyis ez az óra-lét eredendően különleges súlyt, kozmikus jelentőséget birtokol,
(birtokolhatna), – ennek esélyét valósíthatja meg, – vagy vetélheti el? Égi, „világnagy”
órák részeként él vagy sorvad a költő, illetve a Peer Gynt mezébe öltözött, az Ibsenmegörökítette norvég népmesei képzeletvilágot magáévá-hasonító, Tőzsér Árpád?

Motívum? – Metafora? – Vízió?
Motívum, vezér- vagy vándor-motívum; ismétlődő, ágazó, bokrosodó metafora,
vagy jelképszerű, áttetsző vízió Tőzsérnél az óra? Mindenképpen figyelemreméltóan
kíséri útján költészetét. Még korábban: láthatjuk, sejthetjük – ugyancsak „világnagy”,
végtelenbevesző, lényegében „láthatatlan” „képként” – képzeletként, mint égbolt-órát,
amikor
a ketyegő égből
számtalan inga
lóg a
tóba2
S bár itt az „ingák” kép-képzetét nyilvánvalóan a verscím-elárulta eső (esik) víz-fonalai idézik fel, mégis, az égi óra-hang és a tárgyias óra-alkatrész összekapcsolódása
a költői műhely nem-véletlenszerű asszociálásáról árulkodik. Másutt:
a vekker
félrehajtott fejjel
nézelődik

96

tiszatáj
aztán
nagy szárnycsattogással
felszáll
az éjjeliszekrényre2

– bizarr, madárként, vagy kakasként (?) fejét félrehajtó, majd szárnyra-kelő ébresztőóra hirtelen-váratlan átváltozásában tárgyból – élőlénnyé, ugyancsak jellegzetes teremtménye a Tőzsér-költészetnek. S ez a furcsa karakter újfajta megvilágítást nyer,
másfajta belső szabályszerűségeit mutatja akkor, amikor az 1995-ös Mittelszolipszizmus
című kötetben újrakomponált keretek közé került, két, szintén visszatérő, sorozattá
tágasodó változatban (Címek helyett festmények alá 1–8. i. h. pp. 75–77; Meditaciones del
Quijote 1–4. i.h. 78–80.). A hajdani kötetkezdő darab itt kötetzáróvá lesz, mintegy
vers-sorrendben megjelenített „fejjel lefelé fordítás”, – amit Tőzsérnél szintén nem látok véletlennek. Ugyanezt tapasztalhatjuk a Leviticus versei elrendezésénél is: itt
a Mittelszolipszizmus volt első darabja lesz az utolsó, mintegy nyomatékos utolsó szó.
(Jalousionisták, – Nemzedéktársainak, egy outsider).
Ez a talpáról fejére fordítás engem alapvetően ismét egy jellegzetes „Tőzsér-órá”-ra
emlékeztet: a homokórára. Igen indokoltnak érzem, hogy Szigeti László kitűnő interjúja címéül is a joggal sokat idézett Tőzsér-versre, annak homokóra-képére hivatkozik.
(Út a homokóra nyakából. T. Á.: Escorial Közép-Európában [1992]. pp. 165–181.) Újra
felbukkan, többször, egyre többarcúan, s úgy vélem, hogy éppen az igen jelentékeny
művek jelentékeny helyein.
Egy nyombél formájú bugyor itt valóban
egy homokóra nyaka
– olvashatjuk az 1995-ös gyűjteményes kiadás címadó versében (Mittelszolipszizmus,
avagy bevezetés Mittel úr emlékeibe, i. m. 47. p.). Ez éppen a Körökből3 újabb „körökkel”, rétegekkel gyarapodó lírai önéletrajznak tekinthető mű egy fordulata. Olyan két
sor, amelynek tüzetes elemzése során akár a költészet egészének karakterisztikus vonásai is kibonthatóak. Ezek közül itt most csak egy, belső ismétlődés-változatot emelek
ki, a költő saját szavait:
Az ismert formákon túl van e kör,
túl és innen: örökké az uton.
Az itt honos lélek az égre tör,
s nem jut túl a purgatóriumon.
... sorsa a partközök.
... érzi: ő a körök közt a között.
(i. h. 45. p.)

Kérdezheti joggal valaki: hol van itt szó ismétlődésről? változatról? – Az asszociációkból kirajzolódó vízió körvonalait, sajátos absztrakció megjelenését látom ebben.
S ezt erősíti meg számomra egy másik – ismét fontosnak gondolt – Mittel-vers lényeges helye; az a pillanat, amikor Mittel úr „nekünk valóban meglátta a magánvalót”.
A nehezen meghatározható, csupán sejtethető alapélmény nyomán megy végbe Mittel
úrban valami fontos változás:

1998. december

97
...könnyűnek érezte magát –
Mint a homokóra felső edénye,
melyből a felelősség éppen átomlik
az alsó edénybe.
(Történet Mittel úrról, a gombáról és a magánvalóról, i. h. 34.)

Ez a felső edényből – alsóba ömlés (itt éppen a nyak az, ami nem jelenítődik meg,
ámde hallgatólag jelen van) – afféle „függőleges”, – életbevágó függőleges, s „között”, –
mint amilyenről az előbbiekben is szó volt. Avagy például Augustus császár polai amfiteátrumában, ahol:
Az arénában két gladiátor vív órák óta
Az egyik immár hálóba kötve fekszik a földön
a másik a fekvő mellén térdel
A két test homokóra két része
a felsőből az alsóba reménytelenség pereg
(i. h. 63. p.)

Rokona ez, s alapja is annak a belső idézetnek, amely oly megokoltan illeszkedik
a Tőzsér-versbe, Tőzsér-életműbe – a Nemes Nagy Ágnes-lírából:
„Ez itt a függőlegesek
feszültsége a lent és fent között”
mondta a platinaszőke pesti tanárnő
„Között. Kő. Tanknyomok.”
(i. h. 46.)

A Tőzsér-szerkesztésmód s ars poetica közepén érzem magam, ezt olvasva, hallva.
S a Leviticusban ez a sajátos líraiság vesz újabb fordulatot.

Folytonosság és új kísérlet a Leviticus-ban
Felvetődhet a kérdés: az eddig elmondottak mennyiben vonatkoznak az új Tőzsérkötetre? A már kiemelt Peet Gynt-versen kívül találkozunk-e egyáltalán, például az
önkényesen középpontba állított óra-képpel? Nem inkább az a jellemző, hogy újfajta
kifejezésmód jelentkezik, s megszakad a régi, többek közt ez a metafora-láncolat is?
Valóban? Felfogásom szerint a költészet lényegében, s a „metafora”, „vízió” lényegével kötődik, folytatódik, akár a harmadik, a kötetben utolsó versciklusban. Kappus
kapitány „önmagába mélyedése” kapcsán olvasható négy sor:
Mint a tökkirály: ketté osztva
Lenn fájdalom fönn euforia
Szenvedni sem tud becsülettel
Kinek mindent meg kell írnia
(Leviticus, p. 54.)

Tovább bővítődő változatát látom itt a már említett Augustus-vers eddig nem idézett részének:

98

tiszatáj
... egy reggel az ágyból kikelő Augustus császár
meghökkenve látta hogy lába helyén is fej van
az i. e. és i. sz. között húzódó vonal így szeli ketté
akár a kártyák királyait a felezővonal
(In: Mittelszolipszizmus, 199. p. 62.)

Ez a vízió bensőségesen rokon Nemes Nagy Ágnes „függőlegeseivel” (szökőkutaival stb.), s mégis, alapvetően más, a Tőzsér-költészet önelvű jelentéseivel telítődő.
Úgy látom, hogy az új, a fordulat-jellegű mozzanatok is több szálon, eredendően
kapcsolódnak ehhez az elementárisan, akarva-akaratlan „metafizika irányába” nyíló
poétikai mozzanathoz.
Ezen belül, vagy kívül, van olyan, amit eltérőnek gondolnék? Igen. Úgy tetszik,
hogy a Leviticusnak több olyan vonatkozása van, amelynél a szándékos, tudatos alakításé a vezető szerep. Ilyennek vélem a kötet címadását4, a három ciklus megszerkesztettségét, ezek rokonságát egymással és a választott címlappal: a kitűnő Albin Brunovszky megragadó műveivel, a közös „Maszkok” jegyében. (Mindhárom ciklus tekinthető egyféle költői maszk-nak, fő- és al-szerepnek: Peer Gynt, Iuvenalis, s a Rilkelevelekből ismert Kappus úr vezetéseivel.) Olyan irodalmi, kultúrtörténeti, történelmi
belső idézetek ezek, amelyek speciális belső autotextusként kezelhetőek az életműben,
külön tanulmányt érdemelnek.”
Mindezzel szemben nem érzem eléggé új értékteremtő szerepét szerves életműbe-illeszkedését a „tépett” versek „tépettségének”. Pécsi Györgyi úttörő kismonográfiájában igen körültekintően jellemzi ezt a mozzanatot: a „költő a beszélt nyelv határait tágítja, a vizuális nyelv bevonásával egy másfajta nyelv megalkotására tesz kísérletet”.6
Maga az alkotó interjúban megnevezi szándéka lényegét; korábbi, Tépések című verse
kapcsán: a szöveg így „magasabb jelentésszinten továbbfejleszti” a „tépés” előtti jelentést, „a metafizika irányába tolja”.7
A szándék elementárisan illik Tőzsér Árpádhoz, költészete lényegéhez. Adott, kiemelt esetekben – magánál a vizualitás és verbalitás ilyen kombinációinál – kétségbevonom a kísérlet költői érvényesülését, az életmű nagyra becsült önelvűségéhez való
igaz művészi illeszkedését.
*
Tőzsér Árpád költészetében különösen hangsúlyosnak látszik: hogy magateremtette szavainak, metaforáinak – illetve ezzel összefüggőnek vélt versformáinak, kötetszerkesztéseinek – együttesen: életmű-építkezési módjának sorsa miként alakul az idők
során?
Például a kiemelt, személyes költői vívmánynak tekintett „Tőzsér-féle órák” és változataik („világnagy óra”, homokóra, álhomokóra stb.) akár ketyegnek, akár ingájuk
lengedez, akár épp darabokra hullanak – szóval ezek az „órák” képek? metaforák? motívumok? Esetleg több ilyen és hasonló kategória határát áttörik? Netalán mindegyiktől eltérő, másféle poétikai minőségek?
Úgy vélem, hogy az, ami művészileg, értéket-teremtően fontos bennük az más, tágabb összefüggések hordozója, mint az említett kategóriákkal, poétikai fogalmakkal
megjelölhető fogalmaké. Feltevésem szerint a „Tőzsér-féle órák” hangsúlyos vonatkozását a jelző képviseli. Az a minőségük, hogy „Tőzsér-félék”. Ugyanakkor éppen ez a je-

1998. december

99

lentékeny árnyalat az, melynek révén alig-elválaszthatóak (kell-e, lehet-e elválasztani?)
az említett, többi, változó vers-alakítási mozzanattól (versforma-változásoktól, életműépítkezéstől).
Igaz-e ez? Hiszen például a versformák kiválasztásának változásai mögött felfedezhetjük azt a fajta folyamatot, amely a 20. század költőinél szinte általános érvényűként
tapasztalható (már a század első felében is, s fokozottan a második, jelenkori hányadában) a kötött formáktól, népi hagyományt követő megszólalásoktól a formabontásokhoz, majd a már egészen lebontott, prózaverssé, „szöveggé” konstruálódott (dekonstruálódott) kifejezés-változatokhoz jutnak. Esetleg újra visszakanyarodnak a klasszikus verselés szigorához (reneszánszát éli a szonett), sokszor ennek megújított változataihoz.
Tőzsér Árpád költői gyakorlata miben különbözik ettől? (Első pillantásra a hasonlóság tűnhet fel.) Az eltérés egyik jelének vélem azt, hogy nála sajátos megfelelés fedezhető fel az egyes versfajta-változatok szerepeltetése és az egymást követő kötetek
megszerkesztettsége között. Vázolva csupán: az egyes kötetek, s legjobban a válogatások, visszapillantó összeállítások mintegy a versek, ciklusok s a költészet egésze kölcsönös kiegészítéseinek, ön-korrekcióinak is olvashatóak. Például a Körök című válogatás (1953–1982) – az indulástól a kötetösszeállítás idejéig mintegy újraszervezi a retrospektív ön-tükröt, kulcs-pozícióba juttatva az Adalékok a nyolcadik színhez című,
előtte megjelenő kötetet és annak címadó versét, Az ember tragédiájára utalót. A felbukkanó Mittel-versek pedig már a következő gyűjteményhez vezetnek át – egyúttal
a következő, másfajta vers-alakításhoz is. Ámde az egyik – gyökeresen, ugyanakkor itt
címadóan szereplő mű: a Körök – itt a római I. és II. részre tagolt, de lényegében, jelöletlenül, csupán tipográfiailag és prozódiailag megkülönböztetett módon újabb három
egységet alkotó – versegysége – a következőkben, majd a Mittelszolipszizmus című, következő válogatásban (1994–1972, Széphalom, 1995.) azaz tíz év múlva, s a „rendszerváltás” multán, – csupán egyik, belső része – (magja?) lesz IV.-gyel jelölve az I–V. részből álló, központi Mittel-versnek. Éppen annak a versnek, amelyet igen jellegzetes, önelvű Tőzsér-versnek tekintek; ön-portrénak és önéletrajz-poémának. A Leviticus-kötet
esetében ez a kötés, kötődés, kötetek egymáshoz-láncolódása, visszautalási rendszere
főként a Jalousionisták című vers visszahozásában nyilvánul meg. Ez azzal kap hangsúlyt, hogy itt legutolsó, kötetzáró mű, – míg elébb, a Mittelszolipszizmus nyitóverseként olvashattuk. Ugyanakkor – Tőzsértől szokatlanul –: szó szerint, változatlan
mottóval, ajánlással szerepel.
A kötetek egymáshoz és egymásba-illeszkedése tehát folyamatában mintegy a versalakzatok átváltozásainak is foglalata, a szervetlent szervessé lényegítő újrakomponálása. Az Érintések című hajdani (1972) – kicsi, de tömény – versgyűjtemény, úgy vélem,
megkülönböztetett szerepet kap e sorozatban. A Körök (1985) válogatásában úgy kerül
be, hogy még változott címet is nyer, s újabb darabokkal gyarapodik (25-ből 30 lesz).
Ugyanakkor, tíz év múlva, kétféle átszerkesztésben, erősen megfogyatkozva – ámde
már az új címekkel s a Kőlegelőn című, jelentékeny darab sorozatba-illesztésével bővülve mintegy alkotóilag is újraértelmeződik. (Vö. i. m. pp. 74–80.).
Mindez már az eddig csupán futólag említett, s „életműfelépítésnek” nevezett jelenséghez tartozik, feltevésem szerint.
Legideillőbbnek azt vélem, ha önmagát, Tőzsér Árpádot idézem:
„Milyen rend az, amelyet a vers ír, amelyet a szintaxis, a nyelv törvényei hívnak
életre? Azt mondom: »harang«, s nem harangzugást hallok, hanem egy régebbi versem
jambusai kondulnak meg bennem. Az emléktelenség korszakában, négy fal között a

100

tiszatáj

szavakkal a nyelv nem megnevez, hanem megidéz, s nem biztos, hogy éppen a megnevezettet idézi meg. De a vers a megidézett véletlenek piacán vevőként viselkedik. Válogat: ez kell, ez nem kell. Csak azt veszi meg, amit a szervezete: a szerkezet bevesz.
A szerkezet pedig: jelentés, idő, történelem. S jaj annak a versnek, amely nem ismeri
a kereslet és kínálat mechanizmusát. Az ilyen vers rendje vélt rend, a történelem benne
vélt történelem. Azt mondom: »harang«, s jelentése az az idő, amelyben a nyolc évvel
ezelőtt írt vers harangja zug.”
Körök I. (in: Körök, 1985. p. 196.)
vö. Mittelszolipszizmus. (in: ua. c. kötet Bp. 1995. p. 44.)

Egyre folytatódó, elmélyülő felismerő, tudatosító költői vallomásnak, változó világban változó gondokkal szembesülő költő ars poetikájának olvasom és tisztelem az
újra kötetbe-felvétellel, újra-szerkesztéssel megerősített sorokat. Szavak, gondolatok,
amelyek műbe-érlelése, versbe-foglalása mintegy megerősítődik azzal, hogy az új és új
burkokkal gazdagodva mintha magnak bizonyulna, egyben termékenynek: netán termékenyítésre alkalmasnak. Önvallomás, ön-szembenézés tárgyszerű „önéletrajznak” is
tekinthető poema közepén talál helyet a „Mittel”-kötet – közepén („mittel”-ében).
Keresetlenül – a véletlenek piacán vevőként viselkedve – cseng egybe ez (olvasatom
szerint) egy másik, lényegesnek gondolt verssel, egyúttal más versfajtával, egy, már talán szintén emlékké-vált élmény-szülte művel, asszociáció-sorral, belőle fakadó következtetéssel:
(a költő) .... minden erej
ét megfeszítve megpróbál emlékezni nem igaz hogy
képekben beszél nem a hasonlót keresi hanem a has
onlitottat a hasonló kövein csak ugrál kőről kőre a vilá
gmindenség zugó vizében gondolatról gondolatra érz
etről érzetre ugrik de célja a gondolat az érzet előtti pa
dmaly amit persze csak ugy talál meg ahogy a negy
edik dimenziót sejtjük abba az elvont tartományba tör
ahonnan a világmindenség egyetemére látni s ez a ta
rtomány a vers legbelsőbb természete de egyben legb
elsőbb természete minden tárgynak s ilyenképpen kár
volt tengerbe vetni azt a siráni asztrolábiumot mert a
zahir mint valami fordított csillagvizsgáló távcső épp
ránk az emberkozmoszra irányul valahonnan a dolgok
végtelenségéből (igen akár egy kucsmának is végtelen
a belső tere) nézzük vele magunkat nézzük vele m
agunkat vele magunkat vele magunkat vele magunka
(Tanulmány egy kucsma /és a költészet/ természetéről)
(In: Mittelszolipszizmus, p. 13. , Kiemelés tőlem. Sz. K.)

– Saját olvasatomban ez afféle „vallomás”, amely a kijelentettek (akart-akaratlan) – ironizálása, – kivéve az önmagával folytonos lényeget.
Önellentmondás, – ahogy ő fogalmaz: lét és tudat hasadása – itt áll a résen. Hiszen
önmaga fogalmaz így (1993-ban, in: Én otthon vagyok költő... Erdélyi E. – Nobel I. p.
43–44.).

1998. december

101

„A költő újabb kiutat keres a válságból, és a kifejezési eszközök körének tágításával
kísérletezik. Korábban a költői kép, a szókép, a metafora, később a groteszk volt a motorja a költői kifejezésnek, a versnek: itt már a látvány, a vízió, a grafikai elrendezés is
hatni akar. A töredezettség, a tépettség, a szöveg széttépése a többértelműséget célozza
– a többértelműség pedig a nullapontot –, a kezdés teljes horizontját...
...A potenciális vers ott van valahol a költőben, a zsigereiben, az élményeiben,
szemében, a fülében és az érzékeiben. ... A papírra tett szövegvers már egyfajta önolvasata a költőnek. A vizuális vers viszont egy mozgékony, kinetikus forma, ezzel nem
szűnik meg a »potenciális vers« képlékenysége. A vizuális költészetnek nem kimerevítő
és elidegenítő, hanem uj gondolatokat indító hatása van. Az olvasó pedig lassan hozzászokik, hogy együtt játsszon a költővel, együtt alakítsa a verset.”
– Így van-e? – egyik felelet lehet a Leviticus-kötet.
(Bp. Argumentum K. 1997.)

JEGYZETEK
1
2
3
4

Éjszaka. Érintések, Bratislava, Madách K. 1972. p. 21.
... tű tél madarak, in: Érintések, 1972. p. 28. 29.
Körök (válogatott versek). Madách, Bratislava, 1985.
Leviticus: lat. elnevezése Mózes 3 könyvének, amelyet maga Mózes írt. Papok és leviták kötelességeit szabja meg, pontos előírásokat ad, hogy lehet megfelelő módon közelíteni Isten
szentségéhez. Nem érzékelem ennek élő kapcsolatát a kötettel. Németh Zoltán értelmezése
megvilágító, főként – számomra – az eredeti latin ige „lebegés” jelentése miatt. De vajon nem
túlzott az intenció szerepe?
5 Úgy vélem, hogy Tőzsérnél mintegy intuitive, igen régóta érvényesül egy sajátosfajta intertextualitás és ön-textualitás. Abban az értelemben, ahogyan erről például a Jean Ricardu-ra
építő Lucien Dellembach értekezik. (Intertextus és autotextus. Ford: Bonus Tibor. In: Helikon, 1996/1–2. pp. 51–66.).
6 Pécsi Györgyi: Tőzsér Árpád. Pozsony, 1995. p. 134.
7 T. A. in: Szigeti László: Út a homokóra nyakából. 1992. idézi Pécsi Györgyi i. m. p. 134.

KRITIKA

Pintér Lajos: Fehéringes foglyok
„Volt idő az elmúlt hetekben, hónapokban, hogy a tanszéken csak ketten
voltunk… Kellően elfáradtunk,” írta a napokban kedves barátom és a magyar irodalom dolgaiban mesterem. Nyilván ezért
kell most nekem szólanom jobb híján,
Pintér Lajos reprezentatív gyűjteményes
kötetéről, mivelhogy én megfogható vagyok. Dehát egy ilyen kötetről szólani
szakembert igényel, és hosszú, alapos felkészülést, nem egy irodalomba csak dilettánsként bele-belekotnyeleskedő és pillanatnyilag ezernyi más gonddal elfoglalt
könyvtárost. Egyetlen mentségem lehet,
hogy ezt előre megmondottam Lajosnak.
Nem is fogom hát a könyvet jelentőségéhez illően méltatni és értékelni. Elfogadom a hátsó borító jellemzését: „Az
irodalmi középnemzedék meghatározó jelentőségű költője új kötetében huszonöt
éves alkotói pályájának keresztmetszetét
adja, ugyanakkor ismét meglepi olvasóit.”
Aki többre kíváncsi, olvassa el Görömbei
András kompetens jellemzését a nyolcvanas évek közepén készült Pintér-interjújából; meglelhető A vadszeder útján-ban (Mag-

vető, 1989), a 244–271. oldalon. Részletesen elemzi-elmondatja Görömbei ebben
a mesterien megkomponált interjúban
a költői indulás körülményeit; kiemeli Ilia
Mihály és Kormos István felfedező-útnakindító jelentőségét, firtatja a „mesterek”
bonyolult és nehezen meghatározható
kérdését (nehezen, mondom, mert hiszen
például sem itt, sem később versben és
prózában nem igen említődik konkrét
mesterként Radnóti vagy József Attila,
akinek vendégszavaival pedig – most látszik csak ebből a gyűjteményes kötetből –
bőségesen él Pintér költészete); tisztázza
továbbá Görömbei, hogy mi a költő szerint az írás értelme, mi a gyermekkor és
a felnevelő-költővé érlelő társadalom szerepe az Ars poetica megfogalmazásában
(ma divatos zsargonban: a vers társadalmi
konstruálódtatásában); mi a magyarság és
az anyanyelv jelentése általában – itt hivatkozik Pintér József Attilára – a mai és
itteni költő vers-szemléletében, Herder
hóhér-jóslatának az árnyékában (a hóhér
itt az én szerény jelzőm és nem egyedül
Herderre vonatkoztatnám). Egyenesen telitalálat, ahogyan Görömbei már akkor fölismeri az Európai diákdal jelentőségét és
kulcs-szerepét Pintér Lajos poétai pályaívén, s ahogyan aztán a Didergő ünnep
ürügyén az európai diákdal eszmei ívének
meghosszabbításaként megfogalmaztatja
Pintérrel és egyáltalában nemcsak ő magára érvényesen a honi poézis áttűnéseit és
változásait a hetvenes és nyolcvanas években: „Örülök, hogy – ezelőtt tíz évvel immár, amikor első kötetem megjelent –
szerkesztőm rábeszélt a Fehéringes folyók
Orpheusz Kiadó
Kecskemét, 1998
482 oldal, 900 Ft

1998. december
kötetcímére. Visszanézve láthatom: egy
fiatalembernek, félig gyerekembernek a természeti élményei meghatározóbbak, a természetben él, zártan abban. A fű zöld színét, a folyók habjának fehérségét előbb
látjuk meg, mint zászlók zöldjét és fehérségét. Fő indulási alap volt ez: a diákéletbe,
felnőttlétbe innen kilépni.
A diákdallal teremteni is igyekeztem
egy élménykört, de búcsúztatni is kényszerültem. Iskolák, egyetemek ajtói csukódtak mögöttem. A hatvanas évek végének, hetvenes évek elejének illúziója egy
békésebb, egymásrautaltabb, oldottabb
Európáról – oda.
S körülöttünk szaporodott a hidegség,
ha igazán szembenézünk vele: a hidegháborús hidegség. Ebből a kontinentális őszből a didergés. Ugyanakkor azt láttam,
hogy túl sok körülöttünk az ehhez a helyzethez méltatlan költészeti gyermekhang:
túl sok az a beavatottság, bűnrészesség
világunkban, mely kívülállónak hirdeti
magát. Nemcsak azért, mert harminc évemet túlléptem, hanem e kihívásra is felelve kerestem a felnőttséget, költészetben
is a felnőtt hangot: emberi méltóságot, illetékességet, felelősséget. Túl sok volt és
túl sok is a deklarált boldogtalanság és
a mímelt boldogság. Kevesebb a cselekvő
felnőttség, ennek ünnepi alkalma. Innen a
kötet címében az ünnep, az igény. Talán
így változott körülöttem a világ, így változott körülöttünk és bennünk.”
Az egész interjú akár illusztráció gyanánt szolgálhatna Füzi László okos dolgozatához Az irodalom helyzettudatáról, s tán
nem is egyedül a hatvanas, hetvenes és
nyolcvanas évek találó jellemzése miatt,
hanem azért is, vagy inkább azért, ahogyan Görömbei Pintér Lajossal elemezteti
szerves és szenvedélyes összefonódását
a romániai és a jugoszláviai magyar irodalommal. Mindez azonban részben közismert, részben pedig ma már – sajnos –
irodalomtörténet. Pintér Lajos mindenesetre a fentebb idézett vallomást – mai

103
divatos szóval „project”-et – követte és valósította meg a nyolcvanas években írt
verseiben, amelyek őt „a középnemzedék
meghatározó jelentőségű költőjé”-vé avatták. Erről a „nemzedék”-kérdésről is szól
a mindenre kiterjedő, alapos Görömbeiinterjú, ám ebben a kérdésben őszintébbnek érzem Pintér válaszánál egy régebbi
versét; az Üzenet társainakot (179.): „Temetők egén vadlibaék, / micsoda omlás
partfalán áll, / fiúk, a nemzedék. Nem a /
varjakat: pilinkéző fekete/havakat. Fekete
hóhullás / otthon a csongrádi temetőben,
/ s a farkasréti temetőben, / a házsongárdi
temetőben, ahol / dombról lefelé ballag a
lélek. / Rokonok arca és neve a kőben. /
Egünkön varjak, vadliba- / ék, micsoda
omlás partfalán / áll, fiúk, a nemzedék!”
A kötet ízlésesen megkomponált fedőlapja hatásosan emeli ki a cím fontosságát.
Pintér Lajos a fülszövegben külön elmeséli a cím egy elhallásra – és persze megintcsak Kormosra – visszavezethető történetét, s részletesebben is olvasható a történet A vadszeder útjánban. Már ott jelezte
Pintér, hogy alkalomadtán szeretné kötetcímül választani. „S most, hogy huszonöt
év költői termését egybeszerkesztem – írja
a fülszövegben – hadd veszem birtokba
e véletlenül talált címet. Hisz valamennyien
azok vagyunk: a lét s a költői lét fehéringes
foglyai.”
A véletlen nagy alkotó – meglehet az
egyetlen igazi nagy alkotó –, és most is
rámutatott a találó címmel az egyik lehetséges magatartásformára a mindig jelenlévő, bár nem mindig egyformán észlelhető elnyomással szemben. Ám a költő általánosítása úgylehet nem jogos. Mert lehet nem vállalni a fogságot, legyen amúgy
mégoly fehéringes. Még a leggonoszabb
fogságban is lehet nem fogolyként élni,
példa rá Bibó életműve, példa Nagy Imre
fenséges kiszabadulása a halálos ítélet kihirdetésekor. De a fehéringes fogoly csakugyan találó metaforája az újkori értelmiség nagy dilemmájának. Erről szól vég-

104
eredményben Németh László Galileije,
amint a valóságban is erről szólt már Galilei pöre az Inkvizíció előtt, és erről szól
napjainkig, ahogyan teológusoktól tudománytörténészekig megpróbálják Galileit
beletuszkolni az udvari ember, azaz a legfehéringesebb fogoly szerepébe. De nem
lehet, mert pontosan úgy, ahogyan Németh László megírta abban a csodálatos
– és történelmileg csodálatosan hűséges –
jelenetben Márk mesterrel és Landolfóval,
még az inkvizíció fogságában a műve megtagadására készülő meggyötört öregember
is – éspedig micsoda pazar iróniával – kibújik a szorításból. Szabad ember, feltétel
nélkül és nem fogoly módjára szabad ember marad. Nem vagyunk tehát valamenynyien a lét fehéringes foglyai. A költői lété
sem, tanú rá Buda Ferenc, Baka István,
Bertók László, Utassy József, Kovács
András Ferenc rejtőzködő és (Galilei értelmében) eretnek azaz független, autochton, behálózhatatlan (www-vel is behálózhatatlan) balgaságdicsérő poézise. A kilencvenes évek legeurópaibb, mert Európa
legsajátosabb lényegét reveláló poézise.
Ha úgy tetszik, a mai „európai diákdal”.
És éppen ez az, ami tán leginkább és
legfájdalmasabban hiányzik a mai Európából, a mai világból. Amit sokan, meglehet nagyon sokan úgy óhajtunk, „mint
éhes ember sült hús illatát, / egy karcsú
pisztráng arany csöppjeit, / egy tálnyi szőlőt, gyümölcs tornyait, / s az éhes ember
vonszolja magát, / átfurja magát étlen napokon, / íztelen étkek, gyors falások közt
/ hordozza hitét, / hogy később, egyszer
majd, / egyszer: pisztrángok arany csöppjei. / Egyszer majd: úgy lesz, csak / vágyunk tudjon kitelelni addig, / csak el ne
fagyjon, / ki ne száradjon az álmunk, /

tiszatáj
nehogy álmunk-feledten ébredjünk, / mint
riadt házőrzők, fölriadt kutyák.”
Lehetne akár Shakespeare-drámából
idézet, akár Szegény Yorick-tól, de nem
az. Az Éneklő szobor második, végleges
megfogalmazásából való. (290.) Az Ezredfordulóponton Európa csendes, újra csendes. Megül benne és visszahúzódik a Civakodó Elitektől hangos (műhangos?) világban meghitt (meghitt?) magányába
A rémület s remény. (399–400.) Az egész kötetnek ez a legezredfordulóibb, legaktuálisabb verse, rejtett gyöngyszeme a fehéringes foglyok között. Egyszer majd antológia-darab lesz belőle; méltó a kiemelt vendégsorokhoz 1937-ből. Egyszer, majd, ha
már nem csupán „futó reménység” és
„tünde fény” lesz a béke. MERT EGYSZER BÉKE LESZ. De addig? „A század
gyermekei éveiket számolják, s bármilyen
fáradtak, egyik társuk példájára szívesen
elsiratnák a tovatűnt születésnapokat.
Mert ki kacérkodna öregedéssel, betegséggel, halállal, ha nem a lélekben fiatal, kinek számára még színes zűrzavar az élet,
gyönyörűség minden szorongás, kinek
édes beszéde kiapadhatatlan? Még néhány
év, és változni fog az érzés.
E ritkán szálló szó, e rémület,
ez volna hát a termő férfikor?
.............................
.............................
E háborúban, békés borzalomban
most kié vagy te, emberi remény?”
(Elhangzott a könyv 1998. június 4-i bemutatóján, Kecskeméten, a Katona József
Könyvtárban.)

Vekerdi László

1998. december

105

Lassú terhek
TAR SÁNDOR KLASSZIKUS TÉNYFORMÁIRÓL
Nemrég részt vettem egy igen tekintélyes magyar író irodalmi estjén. (Nevet ne
mondj, a nézőpont a fontos.) Magyar
írónk tüzelni kezdi az igen szépszámú közönséget, hová is veszett íróságaink lelkiismerete. Mert nem írják meg az igazságot, holott ebben a térségben eddig is,
most is és ezek után is az író az egyetlen
olyan figurája a közéletnek, akinek kutyakötelességből kell felvilágosítania a népet. (Itt már ugrottam volna, Günter
Grassra és Peter Handkéra gondoltam éppen, akik még mindig nem látják be, hogy
sem a német, sem a jugoszláv politika irodalmárnak nem való.) A közönség felajzva
követelte a magyar XX. század történelmének igaz, irodalmi történeteit. (Ebben
viszont németjeink élen járnak, megkérdezték tőlem is: no és megírták-e már 56ról a nagy regényt? Újra a viharos életű
Grassra gondoltam, és persze Handkéra,
és azt válaszoltam, inkább ne.) Csakhogy
– ez volt magyar írónk válasza –, íróink
többsége esztétikai hajlandóságukból következően elhagyta nemzeti felelősségét,

és kizárólag saját, hamis fikciójának él.
(Kérdeztem magamban, ismeri-e tán, mi
történik a világirodalom színpadán úgy
húsz–harminc éve? Csupa plurális, színes
irodalom.) Gondolkodóba estem. Lehet,
hogy tényleg hamis irodalmat olvastam az
utóbbi tíz évben, mert kedves íróim tényleg esztétizáló hajlamúak, némelyik még
nárcisztikus is, többségük pedig kizárólag
fikcionál. De hogy ez baj-e. Aztán hirtelen eszembe ötlött a név, és nem kiabáltam közbe: Tar Sándor. Ő nem volna elég
és igaz? Igaz ide, igaz oda, aki olvas, és egy
kis irodalomelméleten pallérozott az agya,
úgyis kénytelen felfüggeszteni a tapasztalaton nyugvó olvasást és a súlyos igazságértékek mértéktelen megideologizálását.
Az irodalom olyan, mint a macska. Hét,
kilenc, ezer élete van. Egyet bucskázik, s bottal ütheted poros nyomát. Az alapvetően tegnapig romantikus irodalomrendszert pl. úgy
kiheverte mára, mintha sohasem lett volna.
Levetett magáról, hogy csak úgy nyekkent,
minden fölös funkciót: váteszt, közösséget,
valóságot, szociális érzékenységet, feladatot
és küldetést, ideológiát és metafizikát, mindent, amit sohasem szerettünk. (Nem ér
a név, csak a nézőpont.)
Lehet, hogy így van, igen, inkább így.
De akkor is. Tar Sándor itt van. És nem
vetett le magáról semmit. Utolsó akcióhősként ragaszkodik váteszhez, közösséghez, valósághoz, szociális érzékenységhez,
stb. Csakhogy...
Ha Tar Sándor könyveinek irodalmi
jelentőségéről, írásművészetének poétikájáról, megvesztegethetetlen és változhatatlan igazságkereséséről kívánok szólni, legMagvetõ Kiadó
Budapest, 1998
226 oldal, 1090 Ft

106
jobb, ha az olvasót rögtöni tapasztalatszerzésre és igazolásra olvasni küldöm.
Ugyanis szerzőnk, mintha mi sem történne az elbeszélői móduszok alakulásában, ahogy valaha elkezdte történeteiben
feltárni, felvillantani, megmutatni a mindenkori szegénység, társadalmi periféria
képeit, az egykor volt munkások, parasztok és ingázók egzisztenciális rettenetét,
úgy a következetes és tántoríthatatlan
folytatásban, képküldésben csak a rettenet
mélyült, a nyomor és pusztulás vált mind
nagyobbá, az írói eszköz kísértetiesen
ugyanaz maradt. Tar Sándor egyszerű
technikája, nyelvkezelése, félreérthetetlen
szándéka fel sem vet teoretikus kérdéseket, s amiket felvet mégis, a maga írói
programját lényegileg nem érinti. Minden
könyve olvasható, hagyományos szerkesztésű, jelentésrétegeit, ha akarja, bővíti,
mitizálja, ha akarja, természetes forrásában hagyja. Mintha megelégedne azzal a
szembenézéssel, amit olvasójától is elvár:
én, itt és most arról beszélek neked, amiről lehet, hogy tudsz, de talán mégsem
eleget, mert túlságosan is benne élsz ebben
a világban, ami itt van mindannyiunk körül, és túlságosan benne vagyunk, hát nem
veszed észre, miről nem beszélnek, miről
hallgatunk.
És Tar Sándor ellenbeszél azokért és
azok helyett, akik a maguk sorstörténetét
nyelv hiányában nem mondhatnák el.
Szövegei önmagukért beszélnek, cselekményvezetése egyenes vonalú, nyelve puritán, figurái típusok, ha nagyon akarom,
referenciatartományukat is kijelölhetem,
ha nagyon nem akarom és nem hiszem,
akkor is tudom, hogy ez van, ez az a valóság, amiről így, ilyen nézőpontból, ilyen
móduszban már nem beszélünk. Mélyen
járunk a legnyomorúságosabb valóságban.
És itt ösvények, rejtekutak, kertek és parkok, ahol a játszi értelem elkalandozgatna,
nincsenek. Amit Tar Sándor művel, az a
plurális irodalom kivételes realizmusának
újraírása, azokon a tapasztalatokon keresz-

tiszatáj
tül, amelyek egzisztenciálisan sok esetben
megtapasztalhatatlanok (nem süllyedek),
amelyek poétikai értelemben viszont meghaladottak (nem emelkedem). Ebből a feszültségből, ami a reáliák közvetítésének
lehetősége és az időközbeni nyelvfeszültség és jelentésoldódás közt vibrál, adódik
Tar furcsa, becikkelyezhetetlen, rendkívül
egyéni, ugyanakkor magányos önvállalása.
Posztmodern, turbózott szövegeken edzett
harcosok szálkás kapanyélnek találhatják
Tar Sándor látható egyszerűségét. Beszédmódja nem korszerű, amit vele mégis közöl, az a legegyértelműbb és legfontosabb
üzenet. Ma, Magyarországon, ezekről a korokról és embereikről.
És mégis: mindazt, amit Tar Sándorról
eddig a kritika igen sok hangon igyekezett
elmondani, figyelmébe ajánlom az olvasónak. Az alapokfejtések a Nappali ház
1993/4. számában találhatók. Radics Viktória igen személyes hangú, lírai esszében
írja körül Tar Sándor témáinak lényegét,
és Tar rendkívüli jelentőségét: „Tar Sándor 'valóságföltáró' írói munkásságának
társadalmilag nincs értelme. Ugyan kinek
tárja fel, ugyan minek? Mi haszna? Nem
elkötelezett író ő, hanem inkább olyan,
mint egy reménytelen aranymosó, aki
nem tud megválni az iszaptól, mert biztosan tudja, hogy aranyszemcséket tartalmaz; mossa, mossa végtelen. Ez az iszap
az ő mindene, mert tudja – ez az intuíció
erőként van jelen írásaiban –, hogy életének leglényegesebb sejtelme szóródik
benne. Rátalálni, összegyűjteni, egybefoglalni – így hozta a sorsa. Amiről egyébként betű szerint nem tudható meg egyáltalán semmi. Csak ez az erő érződik, amiből sejthető, hogy: sors. Az az osztályrésze, hogy a páriasorsokat firtassa; felebarátai kicsiny sorsának ábrázolásán keresztül
teljesítse a magáét.” Károlyi Csaba az elbeszélői magatartást írja körül: „Az író,
ha erről a világról akar beszélni, szükségszerűen kívülről néz – mégha minden ízében ismeri is ezt a világot –, hiszen más-

1998. december
különben nem tudná előadni a megalázottak és megszomorítottak történetét. Rálát
ugyan erre a világra, de lehetőleg nem
kommentál. Mert tudja, vagy ösztönösen
sejti, hogy akkor óhatatlanul felülről
nézne lefelé, és ez könnyen tévútra viheti
a legjobb szándékok ellenére is az elbeszélést. Módszere a tárgyilagos bemutatás,
a tényközlő, majdnem száraz előadás. Ezzel a módszerrel juttatja közel a szöveg olvasóját a megjeleníteni kívánt mélyvilághoz. Ha magyarázna, nem adná meg a rádöbbenés lehetőségét olvasójának, hanem
csupán szájába rágná a tanulságot.” Závada Pál pedig, aki az irodalmár-szociográfus szemszögéből olvassa Tar Sándor
műveit, szépen és okosan lavírozik valóság és fikció köztes területén: „Itt áll tehát
előttünk Tar Sándor legalábbis műfaj-bizonytalan és minden bizonnyal 'manipulált' – 'másképpen-mintha' szociográfiája(?).
A mintha – mint magasabb fok. Jobb,
mint ha nem-'mintha'. A 'föltáró'-nál a 'teremtő'-vel több [...]”
E három, általam választott probléma,
a sorsszerű feladatvállalás, az elbeszélői
hovatartozás, illetve a szövegontológiai
kérdés – nem valódi probléma. Csupán
jelzik azokat a hangsúlyos és változatlan
erőket, amelyek Tar Sándor prózáját mind
a mai napig meghatározzák.
Átmeneti kor, változó irodalom. Az
már most bizonyos, hogy akár irodalmi,
akár nem-irodalmi olvasatban, ezekről
a korokról, a szocializmuséról, a rendszerváltozásról, az új világ kezdetéről leghitelesebben Tar Sándor figurái fognak beszélni. A te országod (Századvég, 1993) ívet
alkot a mélyszocializmus és a változások
kora között. A mi utcánk (Beszélő – Magvető, 1995) az előző kötet utolsó szövegének ellenpólusa és folytatása, ahol a himnikus A gyár, ahol élünk megszűnik a nagy
narratíva hatására létezni, és marad az
utca, az egzisztálás maradék helyszíne.
A Minden messze van (Határ, 1995) kisregény-formátumban teremti meg a külföldi

107
munkavállalás mítoszát. A Szürke galamb
(Magvető, 1996) regénykísérlete a legkülönbözőbb társadalmi rétegeket és funkciókat fogja össze akciós krimi imitációjában. A Lassú teher (Magvető, 1998) újra
a régi és biztonságosan kezelt novellaformára komponált kötet, legújabb és még
mélyebb pusztulásainkról.
Bár kiérdemelten övé az egyik elsőbbség, a rendszeres jelenléttel és megjelenéssel mégis egyfajta csapdába került Tar
Sándor. Az önmagát felmentő és Tart rehabilitáló recepció ugyanis igen színes és
változatos hangon szólítja fel szerzőjét
a nagyobb epikai formák birtokbavételére.
Mondván: az igazi epikus mégiscsak ott
mérheti fel és mutathatja meg elbeszélői
képességét, ahol egy regény kezdődik.
1995-ben, az azóta már második kiadást is
megélt A mi utcánk című kötet fel is veti a
regényforma validitásának kérdését. Nem
tudom, vajon tényleg fontos-e olyan elméleti apparátusokkal megnyomorgatni az
egyébként igazán laza szövésű, hiszen akkor még (eredetileg és elviekben) folytatásos, mondhatni tárcanovella-sorozatnak
készülő történethalmazt, mint amilyenek
a regényszerűség, az elbeszélői módusz,
a poétikai beszédmódváltás kérdései. 1995ben egyébként sem csupán Tar e könyve
kapja meg szerkesztőjétől, kiadójától a becses és csalogató 'regény' elnevezést, de
többek között Garaczi László első Lemúr
könyve és Esterházy Péter Egy nő iratváltozatai is. E címkézés a legkülönbözőbb
szövegformákra történő alternatív és rendkívül globális reflektálást jelenti, amely
után minden szabadon elnevezhető, ilyen
vagy olyan teoretikus belátás, különösen
beláttatás folyamodványaképpen. Tar Sándor esetében a kérdés azért érdekes, mert
a recepció egy kitűnő novellistától kér
olyasvalamit számon, amit a nem megfelelő megfelelés következtében legfeljebb
sikertelen próbálkozásnak könyvelhet el.
(És úgy is tesz.) Miután A te országod konzekvens és átfogó szöveggyűjtemény min-

108
tájára Tar Sándor addigi majdnem minden
kiaknázott poétikai lehetőségének megvalósítását illusztrálja (kevés publikáció viszonylag hosszú távon), és a recepció is
úgy értékeli, hogy ezzel a kötettel itt
valami nagyon fontos és hiányként létező
dolog beszélődik el, nevezetesen a valódi
periféria, a szegénység, a gyár, a nyomor,
a századvégi kitaszítottak szinte szociografikus esetleírása történik meg, a következetesen és irgalmatlanul őszinte beszédmódnak viszont újfajta feladatokat kellene
bevégeznie. Tar Sándor beszédmódja, nevezzük csak anakronisztikusnak és utolsó
realistának, nem változik a feladat módosulásával. Mert a lényeg, a leírandó és ábrázolandó, a felvállalt tényforma alapvetően
ugyanaz. Legfeljebb a nyomor mélyült, és
az egzisztenciális rettenetnek akad újabb
és még rafináltabb alapja. Az epikai bővülés tehát: a tárcasorozat regényesítése,
amely minden laza cselekményvezetése és
sokszálúsága ellenére Tar Sándor legjobb
könyvévé alakult; a Minden messze van
kisregénnyi terjedelme és cselekménye,
amely az első konkrét jelzete annak, hogy
Tar komolyan veszi a kihívást, és megpróbálja hosszabban kitartani addigi elbeszélői móduszát; és a bővérű-vérbő bűnregény, a Szürke galamb, maga a tényleges
hossz, a regény: egymásutániságukban is
leírnak egyfajta lassú közelítést a tényeken
túli formához, a forma mind hosszabb variánsához. A kérdés csupán annyi: Tar
novelláinak poetizmusa vajon meghaladható-e a formai igények kiszolgálásával.
Eleve gyanút táplálok, mondom is: A mi
utcánk azért lett sikeres könyv, mert a rendszeres írás Tart rákényszeríthette nem
csupán a maga választotta tényhistóriák
lazább kezelésére, de a közös területként,
a mi utcánkként kitalált helyszín a maga
újra és újra felbukkanó figuráival, történeteivel nem mélymagyar tragizálással, sokkal inkább szeretetteljes humorral járult
hozzá saját írói szigorúságának és így örök
témájának megszelídítéséhez. Tar Sándor

tiszatáj
hangjának, a beszédmód könnyedebbé válásának nem belső poétikai változású igény
a magyarázata, hanem a szükségszerű készenlét és rendszeresség. A mi utcánk nem
éri el A te országod súlyosságát. Humora
viszont, azt hiszem, sokkal többet segít
a létezés eme változatának elviselésére. És
ezért válik – mindezek után – kérdésessé
a Szürke galamb, a regény poétikai tétje.
Tar a krimi műfaját választja, annak minden kliséjével és sematizmusával egyetemben, ez volna az a terület, ahol Tar megmozgathatja, újraírhatja kedvelt témáit.
Alapos jegyzetelés volna a bizonyíték rá,
de elégedjünk meg ennyivel: többszörös
kezdés, többszörös cselekményvezetés,
fragmentalitás, realistagyanús le- és kitérők, többszöri újrakezdés és nekifeszülés,
a szociális helyzet és a bűn színes helyzetértékelése, gyakori oda-vissza történő bűnmotiválás stb. Vagyis a nagy forma összeszövése kisformák igen sűrű hálójává. És
hogy a történetet alakító cselekménysor
belső reflexióját a regény egészére vetítsem: olyan laza és áttetsző az egész, hogy
attól ordítani lehetne. A Szürke galamb kiválóan olvasható, izgalmas bűnregény, hű
Tar-imitáció, de mintha nem is szerzőnk
írta volna. Visszaköszön mindaz, amit
tőle ismerhetünk, már ami az elbeszélés
módját illeti (illusztratív, referenciagyanús
leírások, rövidrefogott és reflektálatlan
dialógusok, belső beszédek, rezümézett
cselekménybogok, és a végén még a szokásos, distanciális Tar-elbeszélő is megjelenik, aki a végső nyomozó álruhájában a főszereplővé avanzsálódott Molnár hadnagy
retrospektív meséjét közvetíti). Nyilvánvaló a kritika visszhangtalansága és kissé
ajkbiggyesztő recipiálása – végeredményben mégiscsak a maga főztjével kell valamit kezdenie, megkapta, amire annyira
vágyott. Tar Sándor ugyanakkor tisztában
van az olvasói elvárással, és olvasható, aktuális, izgalmas, ráadásul szociálisan érzékeny krimit írt. És valóban a műfaji meghatározottságon van a hangsúly. A krimi

1998. december
az krimi, és ne akarjon más lenni. Tar nagyon tudja használni az apparátust (hihetetlen, de az akció egyik végén tényleg
megkéri a sebesült Molnár hadnagy a részeg Malvin őrnagy kezét, a Néger fiú és
Enikő végtelen csókban forr össze, a végső
megoldás pedig az ál/arc).
És ezért hihetetlen Tar legújabb könyve, a Lassú teher. Az új novelláskötettel
Tar visszatér oda, ahonnan A te országoddal elszakadt. Végigjárta a poétikai iskolát,
és visszalépett a forráshoz. A Lassú teher
A te országod igazi folytatása. Ez a novellagyűjtemény az utóbbi, mondom úgy:
nagyobb formátumok mögött, titokban és
halk hangon készült történetek összessége. Így tehát egyszerre meglepetés és újdonság Tar Sándor novelláskötete, mert
a próbahangok, az így vagy úgy végigvitt
elbeszélői megvalósulások után – végül is –
a régen bevált hang és történetkezelés köszön vissza. Kíméletlenül és szakadatlan
kereséssel. Olykor nagyot kell nyelni és
letenni a könyvet, mert sok az az egzisztenciális rettenet, ami Tar lassú terheiből
kibomlik.
Huszonhat különböző hosszúságú, így
három flekkes és húszoldalas novellákat
egyaránt tartalmaz a kötet, három nagyobb
ciklusba osztva. Terjedelemre a legegységesebb a középső, amely kizárólag háromflekkes terjedelmű tárcanovellákból áll.
Az első és a harmadik alterálja a különböző
hosszúságú szövegeket. Az első, a Téli
havak mintha a havazó halál témakörét
járná körül, a hó és a halál szinte mindegyik történet motívuma. Két monológgal
kezdődik ez a sorozat, e kettő szinte lassú
bevezetésül szolgál a későbbi terhelt elbeszélések világához. Messzibb történeti
háttérrel rendelkeznek az elbeszélők, de
mindegyikük a gyermekkorban ért politikai atrocitások egzisztenciális veszélyeztetettségét szólítja meg. Az Apánk még élt
ritmikusan visszatérő címével az orosz katonák önkényes pusztítását beszéli el egy
falusi családban, a Jövőre másként a kará-

109
csonyt jelöli ki egy családtörténet fordulópontjául. Utóbbi a titkos disznóvágások, a
kötelező téeszbelépés és dac történetét eleveníti fel. Két hosszabb elbeszélésnek azonos tematikája van: a Téli havak is, Az utca
vége is harmadik személyű perspektívából
mondja el általános szinten az erőteljesen
befolyásoló, gyermekkori élményként
indukálódó családi szexust. Míg azonban
a Téli havak Laca hőse nem fogadja el az
animális szexus megalázó világát, addig
a másik történet Lacija szinte determinált
sorsaként csak abban tud feloldódni. Az
első novellasorozat 'legaktuálisabb' háttérszüzséje a térítés. A kísértés szokatlan
konstrukció. Mádi élettörténetét nem egyszerű elbeszélésen keresztül tudjuk meg,
hanem szituációba ágyazással. Térítők
faggatják ki Mádit életéről, és térítik meg
– térítik látványosan el – saját világától.
A tanmese azonban félreértésen alapul:
Mádi úgy gondolja, ha már megtért, csak
a jók támadhatnak a halálban fel, jó lenne
gondoskodnia nem csupán állásának megőrzéséről, de a határ földjeinek szétosztásáról is. Naiv csapdába kerül, a befejezés
kettős értelmű. Miután világi dolgairól
megvilágosodik, térítőjével szembe kerül,
mégis: „Nevetett, mint azok az emberek,
akik tudnak valamit, amit más nem, aztán
azt mondta, ő már nem is megy el innen
sehová. Meg akar halni.” Mádi belebetegszik a keresztelésbe (megfázik), térítője
előtt a maga igazságának, ugyanakkor a kísértés állapotában „mint egy csomó rongy,
lecsúszott a falon a betonra”. Utolsó mondata egyszerre utal beteg, végzetes állapotára és naiv igazságára, mely szerint ha
meghal, egyben fel is támad, és átveheti
jogos földtulajdonát. Ilyen mesteri, kiemelten poétikus szerkesztéssel a Lassú teher befejezése él. Két rövidebb írás olvasható még e sorozatban, ezek a rendkívül
finoman lebegtetett 'halál' témakörbe illeszthetők be. A Mi késztet élni? cím valójában a 'mi késztet halni' kérdésre felel,
rendkívül személyes hangú, lírai, zaklatott

110
képsorozat a haldokló anyáról. A kísérlet
groteszk válasz a kérdésre: a Koma nevű,
kómába zuhant ember agyán keresztül
közvetítik a haldoklás folyamatát. Hátborzongató írások, akár ilyen, akár olyan
stílusban is íródtak. A végeredmény, a halál ténye ugyanaz és megmásíthatatlan.
A második ciklus közel azonos terjedelmű tárcanovellák gyűjteménye. Talán
a terjedelem, vagy a létezés elviselhetetlenségének szükségszerű könnyítése az oka
annak, hogy az itt olvasható történetek
nem lényegi súlyosságuknál fogva terhesek, témáik, történeteik éppen elég borzongást válthatnának ki az olvasóból, ha
nem éppen a könnyed hangvétel iróniája,
humora, vagy groteszkje emelné más,
könnyedebb, talán kissé légiesebb magasságokba a novellákat. Mintha hétköznapi
és oly jól ismert, ismétlődő szituációkat
ragadna meg egyszeriségében Tar. Poetizált, lírai mondatokkal. A feszültség nyilvánvalóan ebből adódik: a mégsem könnyű
létezésmód apró, még oly súlyos törésvonalainak felmutatása olyan nyelvi struktúrában valósul meg, amely egyszerre felel
meg neki (Tar így tudja mondani) és egyszerre idegen tőle (érzelgősségek és poetizálások).
Könnyű tematikus raszter: történetek
arról, hogyan veszíti el szüzességét Robi
az üzem női vécéjében; hogyan oldható
fel a kriminézés csoportos őrülete a legyengített csillárral; kit tekintsünk gyanúsnak és kit ártatlan vásárlónak a bébiruhaboltban; albérlő és főbérlő magán(y)száma; a tengert látni egyszer s mindenkorra;
az öreg, magatehetetlen és mégis színészkedő apa és reményvesztett lánya története; ahogyan Erdei úr, a karácsonyfalámpás tolvaj és a vénlány Icuka összejön;
Berta úr vágyódása; Jenő élethazugsága.
Tar Sándor realista történeteinek poetikus mondatai késpengeként hatolnak
a szívig. Példatár ahhoz, hogyan mondja
Tar a súlyos teher lassú oldására:

tiszatáj
„[...] vagy csak ülni egy picit, elmerengeni, mintha még mindig ember lenne.”
„[...] és akkor ők is ugyanolyan
öregek lesznek, mint az apja, taknyosak,
húgyosak, kibírhatatlanok.”
„Mondhatta volna, hogy maga sem fog
többet nyomni negyven kilónál a ládával
együtt, mikor majd eltakarítják innen
a hullaszállítók, de nem mondta.”
„Berta úrnak nem volt senkije a világon, néha kijöttek a Hivatalból és megnézték, megvan-e még.”
„Nyomott volt a hangulat, valamikor
egy hülye kitalálta, hogy Szentestén be
kell zárni mindent már délután, arra persze nem gondolt, hogy akkor hová menjen az a rengeteg ember, aki nem vallásos,
vagy nincs hová mennie?”
„Jenő furcsán mutatott abban a garázsban egy hűtőszekrénnyel, különösen
mióta beállt a tél, a sok hülye persze nem
tudja, hogy a hűtő hátulja meleg, ha működik.”
„[...] csak ez a gondosan rejtett, bolond
szeretet és a várakozás.” És lehetne sorolni, kiemelni, aláhúzni, megjegyezni
máshonnan is Tar Sándor legfontosabb
mondatait. Talán csak stilizálásról van
szó, mégis a történetek egyszerű menetét
és elviselhetetlenségét ezek az aprócska
betoldások emelik meg. Egzisztenciálisan
érzékeny poetizálás, amely nem az úgynevezett nyomor átpoetizálására van beállítódva, csupán a súlyosabb és mélyebb
láttatás és megértetés fontos akciójára.
Mert van még mindezeknél is súlyosabb mondanivaló, ahol a kedvességet,
a humort, a bájt is ki kell iktatni. Ezek
a sokkal súlyosabb témák, történetek az
utolsó sorozatban találhatók. Azért is talán, mert aktuálisan a legközelebbi szövegekről van szó, de azért is, mert Tar az
időközeliségen túl legörökérvényűbb szövegeit alkotja meg itt. Ha komolyan veszem Erzsébet pfalzi hercegnőnek a boldogság mibenlétéről Descartes úrnak írott
válaszlevelét (a harmadik ciklus nyitószö-

1998. december
vegét), ez a mondat jelölheti ki az utolsó megpróbáló, dacos, mert el nem felejteni,
történetek tétjét: „Bizonyára így van a vi- hogy „ember vagyok" története. Kifullalág isteni rendben, hogy aki ésszel kevéssé dáson túli hadakozás, amit olvasni is már
tudja vágyai határát, a külső dolgok kívá- csak fojtott hangulatban lehet.
A Lassú teherről pedig csupán annyit:
násában is mérsékeltebb, s ha szegény is,
itt
szorul el végzetesen az ember torka.
sors által üldözött, akár boldog is lehet."
Ha csak a boldogság pillanatában le nem A Lassú teher, ahogy Tar Sándor egész
könyve, bakancsos rúgás az arcba.
csap rá a halál.
De: meghalni nem.
Két hosszabb elbeszélést szeretnék itt
Crtt í j / A é t i U í
néven nevezni. Az egyik a Meghalni nem.
A munkájától megfosztott, pereméletet
élő, utolsó pillanatáig mégis mindent

Egy szegedi polgár-festőnő: Kopasz Márta
A társadalmi változások, amelyek 1989
után következtek be, újra felszínre hoztak
olyan értékeket, amelyek elfelejtődni látszottak. A polgári életmód, viselkedéskultúra megint megbecsültté kezd válni. Ebből a szempontból tekintve örülhet Szeged, a szegedi művész- és művészetkedvelő
világ, hogy olyan értékkel rendelkezik,
mint Kopasz Márta művészete. Ez a festői
és grafikai világ azonban nem csupán Sze-

gednek jelent különleges előnyt, hanem
egyre inkább fel kell hogy figyeljen rá a
hazai műkritika is, hiszen Kopasz Márta
művészete - az eddigi méltatásokon is túlmenően - jelentősen gazdagítja az egész
magyar képzőművészeti életet.
Ezt bizonyítja az a Laczó Katalin gondos munkájával elkészült és a művésznő
86. életévében nemrég megjelentetett,
Szeged város és Csongrád megye több intézménye, cége által szponzorált gyönyörű kivitelű kötet is, amely bemutatja
a művésznő hosszú életpályájának főbb
állomásait és korszakait.
Mi, akik csak az utóbbi években, évtizedekben figyeltünk föl Kopasz Márta
munkásságára, úgy tartjuk őt számon,
mint grafikusművészt. Ez igaz is, hiszen
a több mint harminc grafikát tartalmazó
kötet egyértelműen bizonyítja, hogy igen
jelentős grafikai életműről van szó.
A Múzsák-sorozat darabjait sokan ismerik
itthon és külföldön egyaránt. Egyre jobHHHH
Szeged, 1 9 9 «
168 oldal

112

tiszatáj

ban tudatosítani kellene a hazai közvéleményben, hogy Szeged igen gazdag grafikai alkotásokban, sok jelentős grafikus
dolgozott és dolgozik itt. Nem szabad említés nélkül hagyni, ha szegedi grafikusról
van szó, Buday György nevét, vagy a napokban szintén életmű-kötettel jelentkező, szegedi gyökerű Kass Jánost, vagy
azt a Szuromi Pál által néhány éve kezdeményezett grafikai alkotótábort, amelyet kiegészít a Szekeres Ferenc által indított reklámgrafikai alkotócsoport tevékenysége. Kopasz Márta csipkés grafikái
egy polgári szemléletű grafikusművész
mindenki mástól elütő, egyéni és könynyen felismerhető stílust képviselő alkotásai.
A kötet igazi újdonsága viszont abban
áll, hogy elénk állítja azt a sokoldalú művésznőt, aki már 1937-ben a szegedi egyetem rajzkészségi lektora, majd a Főiskola
Vinkler László vezette Rajz és Művészettörténeti Tanszék adjunktusa volt. Rajzpedagógusi tevékenységét nemcsak ezekben az intézményekben, hanem a tanácsért hozzá fordulók pártfogásolása révén
is kifejtette. Közben rendszeresen voltak
önálló tárlatai és bemutatta alkotásait
nemzetközi kisgrafikai, ex-libris kiállításokon is. Rajzkészségét jól bizonyítják
már a harmincas–negyvenes években ké-

MAGYAR

NAPLÓ

szült akvarelljei és olajképei is, amelyek
témája általában a szegedi és a Szeged környéki népélet eseményei: a gyékénypiac,
a paprikások, a papucsosok, a tápéi parasztcsaládok élete stb. Ezen túl festett
még sok csendéletet, tájképet, portrékat.
Ez utóbbiak is azt érzékeltetik, Kopasz
Márta a klasszikus polgári értékrend modern képviselője, aki a szépséget, az eleganciát mindennél többre becsüli. Személyisége átsugárzik képeire. Ez mutatkozik
meg a szegedi Szabadtéri Játékok plakáttervein felbukkanó alakokon, az esküvői
jelenetek ábrázolásán, a színpadi vagy
színpadias beállítású alkotásain. Meglepő
a Laczó Katalin által válogatott képanyag
gazdag színvilága: előszeretettel használja
a meleg színeket és azok kombinációit.
Kopasz Márta nemcsak ábrázolja a várost
(a Szent György szobrot, a Dómot, a Dömötör-tornyot, a városházát, az Egyetemet stb.), hanem ezekből – különösen
munkássága második felében – szimbólumokat, jelképeket teremt és úgy rakja őket
egymás mellé, hogy a szemlélő a VÁROS-t
lássa meg benne, azt a várost, amely otthont ad polgárainak.

A decemberi szám tartalmából:

Válogatás

Szabó Tibor

Olvasóinkhoz! Örömmel értesítjük a Tiszatáj minden olvasóját, barátját, hogy januártól nem emelünk árat. 1999-ben változatlanul példányonkénti 100 forintos áron
vásárolhatják meg lapunkat. További megtisztelő figyelmükben bízva eredményes új
esztendőt kíván a szerkesztőség!

*

A Somogyi-könyvtár és a Tiszatáj szerkesztősége október 19-én irodalmi estet
rendezett, melynek vendége Lászlóffy Aladár volt. A Kossuth-díjas íróval Olasz Sándor beszélgetett.

*

Ebben az évben is november 2-án adták át a Bethlen Gábor Alapítvány díjait. Bethlen Gábor-díjat kapott Czine Mihály irodalomtörténész, Krzysztof Czyżewsky lengyel kisebbség-szociológus és Gombos Gyula író. Tamási Áron-díjjal Ferenczy István
marosvásárhelyi színművész munkásságát ismerték el.

*

Néhány szerzőnkről. BÁLINT PÉTER Debrecenben él, legújabb könyve Búvópatak
címmel jelent meg. MISKOLCZY AMBRUS az ELTE történész professzora, a magyar–
román kapcsolatokról alapvető munkái jelentek meg a Tiszatájban. SZÉPFALUSI
ISTVÁN ausztriai író, szerkesztő, lelkész, a Bornemisza PéterTársaság alapítója. Az
ausztriai magyarságról írt szociográfiai munkája Lássátok, halljátok egymást!
címmel jelent meg. Murteri kövek c. kötete mellett memoárját (Ahogy Bécsben megindultam) emeljük ki. DEBRECZENI ATTILA a KLTE tanára.

Januári számunk tartalmából:
KISS ANNA, LÁZÁRY RENÉ SÁNDOR, UTASSY JÓZSEF versei
Beszélgetés Darvasi Lászlóval
„Honnan jövünk? Mik vagyunk? Hová megyünk?”
(Lászlóffy Aladár, Gáll Ernő, Köpeczi Béla írása)
DEMÉNY LAJOS a román történelmi mítoszokról
Diákmelléklet: Milbacher Róbert Petőfi „Vörösmartyhoz” c. verséről

Ára: 100 Ft

1998-ban szerzőink voltak...
Ágh István; Ágoston Vilmos; Ajgi, Gennagyij; Alföldy Jend; Alipiev, Petar; Árpás
Károly; Babenko, Nyikolaj; Bagi Ibolya; Bálint Péter; Balog József; Balogh Tamás;
Bedecs László; Bengi László; Berta Ádám; Bombitz Attila; Borbándi Gyula; Bordás Sándor; Borszéky György; Bíiky László; Cs. Gyímesi Éva; Csiki László;
Darvasi László; Debreczeni Attila; Dobai Péter; Domokos Mátyás; Erdélyi Erzsébet; Fabulya Andrea; Faludy György; Fekete Vince; Ferdinandy György; Fjodorov,
Nyikolaj; Fodor András; Fráter Veronika; Fried István; Géczi János; Gergely
Ágnes; Goretity József; Gömöri György; Görömbei András; H. Nagy Péter; Hámori
Róbert; Handi Péter; Hász Róbert; Hász-Fehér Katalin; Határ Gyozo; Hegyi Pál;
Hetényi Zsuzsa; Hollósi Zsolt; Hollósvölgyi Iván; Hrisztov, Borisz; Jász Attila;
Jókai Anna; Joszifova, Ekaterina; Juhász Ferenc; Kabdebó Lóránt; Kabdebó
Tamás; Kálnay Adél; Kántor Lajos; Kass János; Kautzky Norbert; Kelemen Zoltán;
Kibédi Varga Áron; Kipen, Alekszandr; Kiss Benedek; Kovács András Ferenc;
Kovács István; Kristó Gyula; Kulcsár Szabó Ernd; Kulcsár-Szabó Zoltán; Lászlóffy
Aladár; Lázáry René Sándor; Lovas Ildikó; Lövétei Lázár László; Lukácsy Sándor;
M. Nagy Miklós; Márkus Béla; Marsall László; Márton László; Milbacher
Róbert; Miskolczy Ambrus; Monostori Imre; Móser Zoltán; Nagy Gáspár; Nagy
Zsombor; Nemeskürty István; Németh János István; Nobel Iván; Olasz Sándor;
Oravecz Imre; Orbán János Dénes; Orbán Jolán; Orcsik Roland; Panek Zoltán;
Pataki Virág; Pavlov, Konsztantin; Péter László, Petrusevszkaja, Ljudmila; Pintér
Lajos; Podmaniczky Szilárd; Pomogáts Béla; Ruszoly József; Sándor Iván; Sántha
Attila; Sarov, Vlagyimir; Sigmond István; Simái Mihály; Sulyok Vince; Szabados
György; Szabó Tibor; Szajbély Mihály, Szakolczay Lajos; Szalay Károly;
Szathmári István; Szedakova, Olga; Széles Klára; Szepesi Attila; Szépfalusi István;
Szigeti Lajos Sándor; Szincsok György; Szirák Péter; Szív Ernő; Szdke Katalin;
Szologub, Fjodor; Szöllosi Zoltán; Tamás Ferenc; Tandori Dezsd; Tarján
Tamás; Tarnai László; Temesi Ferenc, Térey János; Tornai József; Tüskés
Tibor; Tverdota György; Utassy József; Varga Imre; Vekerdi László; Veress
Miklós; Vörös István; Yourcenar, Marguerite; Zalán Tibor

... olvassák őket 1999-ben is!

