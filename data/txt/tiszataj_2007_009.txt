tiszatáj
6 1.

ÉVFOLYAM

Juhász Ferenc,
Kabdebó Tamás,
Lanczkor Gábor,
Tőzsér Árpád versei
Darvasi László
regénye
Alföldy Jenő,
Határ Győző esszéje
Kálnoky Lászlóról
Péter László:
Kádár János
a Tiszatájról
Fried István,
Orcsik Roland
tanulmánya

9

2007. szeptember

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
József Attila
Alapítvány és
aa jozsei
mura /uapuvany
es
a Nemzeti Kulturális Örökség Minisztériuma
^ ^ | j ^ «fiSSPs
Nemzeti Kulturális Alap
n fl m K jLjjKl
Ty^j r f f
"" támogatásával.
H fl V
MNUlll Kiül RALIS ORÖKSfX.
..
.. .. .. ... . .
MiMs/iTuuM\
Felelős kiadó: Tiszatáj Alapítvány.
Nemzeti Kulturális Alap
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 400 forint.
Előfizetési díj: negyedévre 1050, fél évre 2100, egész évre 4200 forint.
ISSN 0133 1167

Tartalom
LXI. ÉVFOLYAM, 9. SZÁM
2007. SZEPTEMBER
JUHÁSZ FERENC: Árnyjáték Illyés Gyula pecsétviasz-színű
sírkövén; Babona-gyász, hó, fegyvertelen; Spinoza
hajnala; Jegyzet a hideg holdfényre írva ....................

3

DARVASI LÁSZLÓ: Virágzabálók (Regényrészlet) ................

12

KABDEBÓ TAMÁS: A fordító panasza ...................................

28

TŐZSÉR ÁRPÁD: Korunk hőse; Halogatások (Naplójegyzetek 1995-ből) ............................................................

30

LANCZKOR GÁBOR: Kénszag ................................................

42

SILAY FERENC: Személyes vers; Szonett Erdélyből ............

45

HATÁR GYŐZŐ: A műfordító szíve gerezdes szerkezetű .....

47

ALFÖLDY JENŐ: A lelkiismeret szava (Két költő a szülötte
városból. Apor Elemér és Kálnoky László szellemi
kapcsolatáról) .............................................................

52

BÁGER GUSZTÁV: Egy éve halt meg, de él (Jánosy István
költő emléke eleven) ...................................................

56

ÖRÖKSÉG
PÉTER LÁSZLÓ: Kádár János a Tiszatájról ..........................

58

TANULMÁNY
FRIED ISTVÁN: Könyvek között (Töredékek egy olvasmánynaplóból) .....................................................................

72

ORCSIK ROLAND: Miloš Crnjanski Stražilovo című költeményének műfordítói teatralitása (A fiatal Domonkos István arcjátéka) ...................................................

91

TURI TÍMEA: Vonal híján (A tárca megszólalásának lehetőségei Szív Ernő A vonal alatt című kötetének tükrében) .......................................................................... 101
KRITIKA
SZAKOLCZAY LAJOS: Ragadozó a föld minden virága (Határ Győző: Plasztikzacskó) .......................................... 109
TÓTFALUSI ISTVÁN: Kabdebó Tamás: Életút ...................... 114
ARARÁDI NÓRA: Diplomata regény (Kabdebó Tamás:
Blackwell és a magyarok) ........................................... 116
SÁGHY MIKLÓS: Egy Ottlik-monográfiáról (Fűzfa Balázs:
„…sem azé, aki fut…”) ................................................ 118

Szerkesztői asztal ............................................. a belső borítón

ILLUSZTRÁCIÓ
A Brighton & Hove Camera Club fotóművészeinek alkotásai
BILL BRANDT (címlapon),
COLIN MILLER (46.),
PACO G. JAEN (51.),
GERY NEVILL (55.),
DAVID WILSDON (57.),
SEVE BOYLE (115.),
AUDREY MARSHALL (117.)

JUHÁSZ FERENC

Árnyjáték
Illyés Gyula pecsétviasz-színű sírkövén
Szívében három béres ül.
Szívében bérestemető.
És ülnek az öreg béresek,
mint három zöldmohaszőrös cövek,
ülnek az árokpart füvén,
ülnek a gaz-dunyhán szótlanúl,
mint három sziklára-ragadt szirén,
lila gaz-virágok szik-szivén
és kezük nagy, mint egy kő-sziget
és lábuk nagy, mint egy kőbozont sziget
és mezítláb a béresek,
hisz mezítláb az öregek,
nagy horgos nagykörmű lábujjak közül
nagykörmű kőhorog-ujjakkal
sarat, ganéjt, fekete kosz-hernyókat,
tehénszar-sülttojásból lábujjaik közé sült
barna lótetűket kotornak
s azok a mutatóujjakon,
mint nyirkos gombák virrasztanak.
Ülnek az öreg béresek,
a bajszosak, a kopaszak,
a csendesek, a ravaszak,
s a gaz-dombra,
mint egy zöld koporsóra,
mint szitarács ragadt sellő-szitakötő szárnyuk:
fekete szirén-utánzat árnyuk.
Ül a három öreg, a szőrösfülű süket:
s bicskával faragja a vastag zöld lábkörmöket, kéz
[ körmöket.

4

tiszatáj
Ó, gazos bérestemetők,
gaz-kusza sírdomb-háztetők,
mint tengerbe-fulladt faluk,
csak tetejük van, nincs oldaluk.
Mint óceán-hörgésbe süllyedt vitorláshajó-had,
düledező árbóc hal-hátuszony-csapat,
algával benőtt zöldnyál-magány-csokor,
csontváz-üveg, újhalott rózsalilazöld hulla-szigor.
S a napfény-márvány tengervízben,
mint fehér vándorliliomok a világ-mélye tűzben
halrajok rebbennek, örvénylenek, lobognak,
mint viharszélben a dülöngélő falomb,
csíkos, párducpettyes, tányérajkú, bohóc-selyemruhás
halak a csöndben, mint a halotti színes látomás.
És forr a halott, mint mosóvízbe dobott lúgkő
forr a kristályrög, bugyborog, füstöl, szinte lángol
és pezseg a halott, mint a szódavíz!
Szívembe könny-kút nő,
ibolyás szakadék, szívemben epe-íz.
Ki ment meg engem a haláltól?
Epe-íz!
Nem eper-íz!
Ó, herceghalmi béresek!
hogy dolgoztam én köztetek!
Ástam a cukorrépát,
mint óriás fehér szivet
gyökér-bajszú, fehér cukor-szív sár-téglát
füzőtlen fekete magasszárú cipőben
guggolva a végtelen földön, kotorva a földben,
kesztyűtlenül akár a béresek,
ástam a marharépát, a sárból szívvé nőt véreset,
könyékig sárban túrva,
nyögve és köddé lazulva.
Ástam, kalapáltam korhadt,
féreg-szivacsos, barna kráter-lukas föld-belseje fogat,
rothadt, penészhabos, bajszos, szempillás halottat

2007. szeptember
tömegsírban állva,
kamasz-bűn pokollá mállva.
Vájtam körömmel, foggal:
a fényborda-csillagokkal
Csontváz-éj Mindenséget,
legyőzve, ami éget.
S ha ajándékot kaptam:
savanyú zöld almába haraptam.
Ó, herceghalmi béresek
hányszor ültem ott köztetek
az őszi köd-szívű gyászban
foltozott kiskabátban!
Mikor a kétbivalyos óriás deszkakoporsó-szekéren
vittük a cukorrépát a vasútállomásra
a marhavagon vörös dobozhasába.
És dideregtem és vacogtam,
mint a megszűnés a habzó, tajték-láz halottban,
kezem lila volt, mint az indigópapír,
kék, mint a nefelejcs, amit kiizzad a sír.
S hullámzott lassan, mint hullámzó tóvízen
az olajos, szurkos fekete bárka
a bivalyok ősfeje, szakállas alsó-ajak-pereme,
szőrsüveges óriás-füle,
a titáni szarvakon a köd-hömpölygés csipke-hengere,
a bivalyok érgyökér-kosaras hatalmas hasa,
hegynehéz fara, nyaka, háta kövéren,
mint egy éjszakával leöntött hársfa,
mint egy szurok-sírba süllyedő hárfa.
S éreztem: őrjöng a vérem,
ahogy hömpölyög a két fekete állat kövéren.
S úgy ültünk faggyá deresedve
a múltat temetve, az időt könnyel bevetve,
várva a testi jóra
egymásra hullva, mint hó a hóra.
S a lila gombahúsgyűrű bivaly-orrlikakból
folyt a takony, mint vödörből a barna asztalosenyv,
mint a halál-hab, halott-nyál a koporsóból
s a vastag bivalyfarok lengve arcomra kent
a húgyos farokvég-vasecsettel,

5

6

tiszatáj
s barna szemhólyaguk körül vérgyűrű
naplemente, nyershús-sűrű
vérkarika, együtt a tűz az esttel.
S lesz-e új virradásom,
mint újszülöttnek, hogy lásson
szemgolyója a részre,
az együttes-egészre?
Nyár van.
Állok sírodnál, sírköved előtt.
Én még a talajon, megkövülve a gondban.
Téged már bezabált a föld,
mint égitestbe temetett ősmadár
újszülött gyíkot, plankton-szájöböl-kortyot a bálna.
Te meg a lángtalan pokolban.
A férfi nem sír, pedig zokogva kiabálna.
Márvány-sírköved, mint az alvadtvér-pecsétviasz.
Aki lent van az a föntivel nem ugyanaz.
Fény van, nap süt, bíborkő sírlapodon
árnyjátékot játszom,
mint gyerekkoromban az istálló-márványjászlon:
az alvadtvér-állatmázsa mérleglapon,
a lánc-négyszög hintás mérő-dobon
kézujj-árnyam, mint a téli faágak,
a lombtalan csöndek, a varázs-vak
árny-lécek nevedre szállnak,
nevedre ragadnak.
Mert rálőttem árny-ujjaimat a piros márványkalapra,
a neveddel aranyhímzett síklapra,
mint gyerekkoromban a fehérre-meszelt házfalra.
Széttárt kezem árnyvályú ízelt árny-hernyóujjai
a tavaszi napsütésben:
mint ágaskodó gyíkok, fekete gyíkok a fényben
táncoltak,
nem tudtak
őszi falevélként a földre hullani.
Fénybe-tárt, aranyba fénymártott
nyitott kezem ujjaival árny-botot, sír-árkot,

2007. szeptember

7
háromszög-lovat, árny-legyezőt, árny-háztetőt,
árny-kakast, árnyrács léc-levegőt,
árny-keresztfát hullatva, ragasztva
tehénsó-téglalila sírkövedre:
évszámaidra és nevedre.
Benned már megállt a szív-óra.
S feküsztök egymásba rohadva,
csontvázaitokkal egymásba ragadva,
mindörökké magatokra hagyva, összekavarodva,
egymásra levelesen tapadva, gabalyodva,
mint a hagyma:
te és te-hited Flóra.
És már nem vártok se rosszra, se jóra!

Babona-gyász, hó, fegyvertelen
Aki ismer
nem ismer engem.
Aki nem ismer,
mintha hóban
részegen heverne,
mint apám
az ifjúságkor téli éjszakán
részegen a szekérről leesve,
a hóban heverve,
a legyező-fujatósapkásan
szétnyílt gyöngyházgombos harmonikát
a hókupac fagyba keverve,
mint szalmába egy kis, újszülött bikát
a megszületés-kiújulásban.
S a harmonika, mint oltottmészbe
nyomott kristálykocka-kristálytüske csikóhal,
kristálytű-koronás halcsikó, s mintha nézne,

8

tiszatáj
mint egy keresztcsík kőszelvényével szétnyílt háttal
fekvő döglött tatu, kőfehér-fekete övesállat,
mint páncélrücsök-kovakő fogsoros, csőrös krokodil,
mint egy hóba-lőtt tollas-farkú összetört nyíl.
S a legény félig agyonverve
fekszik a fehér koporsóban.
A havat véres fogakkal harapva,
a havat véres körmökkel kaparva
véres orrlikakkal könnyező kürtöket,
forró lihegés-fürtöket,
izzadó üresség-csöveket,
fölforrt levegő-beleket
szuszogva, fújva a hóba.
A kocsilőccsel megvert
zene-embert
a bál fektette fehér koporsóba.
S hiába csipog az istentelen részeg,
mint egy fiókás sárgacsőr-trombitabőr madárfészek:
„Nappal itt benn,
éjjel ott fenn
világít az Isten.”
A vers az én kegyelmem,
a vers az én fegyelmem!
Kezemben nincs fegyver.
Élek.
Nem félek.
Hogyha félsz ez is ver, az is ver.
A lélek
a húsból épített test bíbor belső derengése.
Akár a kozmoszbeli tűzörvénylés béke.
Mert nő a megértés-derengés, nő a teremtés-hit
az Univerzum bő tágulás-ének,
ha önmagadból szülni akarsz valamit!

2007. szeptember

9

Spinoza hajnala
Már nem futhatok sehova.
Se a mélységbe, se haza.
Otthon csak a temető van.
A cifra kő-márvány emlék-csata,
a gyászra-ültetett virág-gondola,
sárga szirmokból dunyha, lepedő,
akácfa, nyárfa, ecetfa, az égen gólya-legelő.
Se ház, se szőlő, se kukoricaföld,
se krumpli, aminek csokra smaragd:
amit a barna krumpli-here húsából kilőtt,
ő meg ott rohad élő halottan a föld alatt,
mert csak jövője van és nincs panasza.
Csak teszi dolgát ikrásan, izzó jégcukrosan.
Nézi egymást a két idő:
az elmúlt és az eljövő,
a magány és a szörnyeteg,
a sárkány-kevély páncél-beteg,
az elpárolgó, ahogy lángolva zörög,
a fénypihegolyó termés-örök,
mint a virrasztó sorsot a virrasztó,
véres ujjhegyeivel csiszolt-tűz láng-osztó
Baruch de Spinoza:
a Világtudat-Egység Gondolat-Rózsa.
Hol vagy ifjúság, mámor, vadgalamb,
világító szív, temetve a Lét-gömb szigorába,
mint a szentjánosbogár kitin lemez-öv potroh-hasába
a zöldparázs szerelem-lámpa,
hol vagy szörny-képzelet, lét-szíve tág
páracsönd, köd-magány, látomás-ifjúság,
a ködös hajnali, hónaljig-érő hógázolásban,
a ködkastélyban vánszorgó bűntelen gyászban,
a fehérpuha égi-pihe hó fölötti harang:
a hívás-hang, lázadás-hang, tűzözön-hang,
ami beleragadt a csillagok alatti láva-lángba.

10

tiszatáj
A föld
és nem csak ami föld
nézi az időt.
Nézem én is,
meg a remény is.
És jön a bűn-éjből a bevakolt-szemű világító angyal
szitaszárnyú csönddel, földig lógó aranyhajjal,
sziszegő lángolás-jajjal,
aki habarcs-szemüveges arccal a Földgolyóra néz,
és függ az űrben,
a sűrű-tág csönd-tűzben, lét-öregben,
mint őssárkány-könnycsepp-nehéz
szikrásan fölbolydult vadméh-raj,
fátyolcsönd örvény-zsongás zsivajjal,
mint fölfújt női rozsdaszínű selyemharisnyaként
levegőben tekeregve lobogó selyemikra-kürt darázs-raj
a gyíkszívű ködláz-hajnal.
És kék,
mint a szitakötő gyöngyökből fűzött,
piciny zománclemezekkel egymásra tűzött
szív-védő mellkas-edénye,
inge, mellénye
a pirkadó Mindenség-Szitakötő Ég.

Jegyzet a hideg holdfényre írva
Földrengés, ózonluk, éhhalál,
az elmúlás így is megtalál,
a bolygótestben a sziklalemezek
összecsúsznak és szét-merengenek,
óceánmélyi vulkán-kitörés:
néma hörgésből vízpúp-düllledés,
titáni víz-emlők dörgése, hömpölygése,
a beszívódás-kilökődés óceán-könyöklése,
üveg-felhőkarcoló kagylóhéjai,
tolongó hab-hattyúk sikoly-tornyai,

2007. szeptember

11

az óceán hamu-sáralja vulkánkúpjai
kirobbannak, lávát kavarnak, a vizet megváltani,
s a széttárt-ujjú gőzkesztyűs tűzkezek
fölfele forrva égnek, ragyognak, buborékolva függenek,
akár a tűzliliomok, bugyogva kigyűrt csigaszemek,
akár a tűzpára kőerdő amit a mélyvízből fölnövesztenek,
s mint Krisztus vérkő-ajkú sebei, könnyei
lobogva vízzé vérzenek, a liliom-erdő szirmai, kelyhei
és forr a víz, erjed, csipkésen tenyészve dagad,
akár halandó embertestünkben a rákos daganat,
mert kifakadtak mind, akár a szívből az átok,
akár a végső áldozat, akár a gennyes pattanások,
árvíz, tornádó, hullaház-tömegfulladás,
gleccser-olvadás, földrész-rothadás,
mint a rákos nők vér-sár méhrothadása
a víz-üres tengerfenéken halál-takony kása:
bálnák, cápák, halcsikók, dög-delfinek,
gigászi víz-szivarok, összegyűrt medúza-takonyhegyek,
láb-bajszú szépiák, fölforrt sündisznóhalak,
piros haltrombiták, kékfehér pikkelybőr-kardok izzanak,
uszonyos, pettyes, zebracsíkos, világító rózsafejű mélyszívek,
rózsa-szájú és palacsinta-ajkú szárnyas hal-legyek
a tengergödör száradó sarában, algás, hínáros szennyében,
a pocsolyasík, ganéj domb-tevék szemhéján, szájüregében,
a zöld tenger-szar halmaz-hatályán bádoggá derengenek,
ez a fordított Mennyország, a döghússá züllött Éden
és gyermektetemek, és asszonytetemek a kiáradt víz szívében,
a gigász nagy tengervíz-fülek taréj-torlaszán lebegve,
őrült lomb-lobogásában a víz-fülkagylókba göndörödve,
akár a szelvénypatkó csöpp rózsaszín embriók halállá pöndörödve,
hisz már szétbomolva, mint a paróka szálasan nyögve,
s az óceán óriás terhes asszonyhassá dagadva fél,
s a föld megreped, kettéválik akár az ércsontváz őszi falevél
és romok, tetők, férfihullák, a víz gyöngyvirágai: koponyák,
fölszínre okádott temetők, ronggyá gyűrt kóchalmaz ősi fák.
Holdfény-hüvős éj, minket háború, bosszú, terror, gyűlölet,
hazugság, pénz-mohó rettenet pusztulás-kor fenyeget:
végiszonyat feszül a mindenség-szemgolyó takonyhúsában,
a bűn virágzik és sötétlik az elmúlás-pupillában,
pokol-fertőzet a világban,
akár a Sátán mosolyában.

12

tiszatáj

DARVASI LÁSZLÓ

Virágzabálók
(REGÉNYRÉSZLET)

Az óriási hajóst választotta. Berger testén is eltúlozták a tagokat, kolbászszerű,
húsos orrán úgy mozgatta a cimpáit, ahogy a lovak, amikor közeleg az abrakoltatás ideje. Durva faragású állkapcsából hibátlan fogsor villogott, s ha a lapáttenyerével kedveskedve ütött egy legénye hátára, a fickó belebukott a sárba.
Berger egyszerű ladikosként kezdte, de hamar kitűnt a társai közül, elnyűhetetlen volt, sokszor éjszaka se pihent, s testi ereje miatt mind nagyobb tisztelet
övezte. Mázsányi rönkökkel dobálódzott, többször felúszott árral szemben a Boszorkányszigeten túli hajlatig. Következetesen haladt felfelé a tiszai halászok és
kereskedők társadalmának ranglistáján, s mire a csúcsra ért, mindent tudott
a vízről. Berger ismerte a Tiszát, a mélyüléseket, hol óriás harcsák alszanak örvénylő rablások után, tudta a szeszélyesen kavargó helyeket, melyek könnyű
ágakként rántják alá a gyerekeket, ismerte a kecsegéző hajlatokat, tudta, miként
vándorolnak a vízfelszín alatt húzódó homokpadok, hol szelídül az áramlás lassú
folyássá, hol rejt a meder iszapja elsüllyedt sóhordó hajót, régi tutajt, ladikot. Az
elsők között kezdett olyan uszályokkal dolgoztatni, melyeket bőgős hajóknak neveztek a szabadságharc előtti években. A hajók orra és fara fölfelé hajlott, a test
könnyű és kecses lett, s míg a régiek lomhán vonszolták magukat a vízen, az új
hajók valósággal repültek. A bőgőhajókra zöldre festett házikót emeltek, s az utasok a zsalugáteres ablakokon át kémlelhették a túlpartot. Berger néhány vízimalomban is érdekeltséget szerzett, a molnárok úgy hajlongtak előtte, mintha ő
lenne a császár. Péter nem a befolyása és a tekintélye miatt választotta a hajóst.
Évekkel azelőtt Zsófiánál időzött néhány napot, s egy faúsztató dereglyével utazott vissza Szegedre. S ahogy a tokaji kikötőben téblábolt, megpillantotta Bergert, akit ismert látásból. Kellemetlen érzése támadt, mintha a mellére nehézkedett volna valami. A férfi a korlátnak dőlve pipázott. Péter elnevette magát, de
Berger csak bámult rá, majd a vízbe sercintett. Szemmel tartotta aztán a hajósgazdát, akinek a szabadságharc leverése sem okozott károkat, hajói továbbra is
áruval megrakva érkeztek Szegedre, a halászainak hálói is mindig tele voltak
zsákmánnyal. Péter egy verőfényes, őszi délelőtt szólította meg. Csaknem egyforma magasak voltak.
Berger levette a kucsmáját.

2007. szeptember

13

Hogy hívnak téged, fiam?, kérdezett halkan.
Szép Péter vagyok, és azt kérdezem, hajlandó lenne-e tisztes fizetség ellenében néhány kérdésemre válaszolni.
Ki vagy te, hogy tőlem kérdezni merészelsz?!, hunyorgott a hajós. Nekem,
mondta tűnődve, tizenhárom hajóm van. Azt képzeled, fizethetsz nekem akár egy
krajcárt is?!
Péter elnézett a túlpart jegenyéi felé, aztán a felsővárosi vízimalmok irányába,
melyek a Sárgának nevezett partrészen sorakoztak. A vár előtt nagytestű szállító
hajó várakozott. Végig a forgalmas, nyüzsgő parton hajókat rakodtak, kettő azok
közül Bergeré volt. Vékony legény egyensúlyozott egy pallón, kövér zsák nyomta
a nyakát. A töltésen szekér állt, a kocsis kiáltozott, kátrányt hoztak. Idős, fehér
hajú ember álldogált a közelükben, szekercét lóbált lassan, ráérősen. Péter tudta,
hogy Berger emberei ugrásra készen figyelnek. Egyedül volt, egyedül jött, így
akarta. Nem félt, nem mérlegelt. Felsóhajtott, mint akit bánat ért.
Berger úr, én csak arról szeretnék tudni, mi az a sértés, amit ez a víz, Péter
a Tisza felé bökött az állával, nem bír el. Maga gyakran csúnyán beszél, de okos
ember. Különben nem lenne pontosan tucatnyi hajója, és nem tizenhárom.
Berger kifejezéstelen tekintettel bámult.
Te kioktatsz engem?, kérdezte halkan.
Üzletet ajánlottam, bólintott Péter.
Üzletet?! Te?! Nekem?!
Berger csalódott képet vágott. Mennyi kellemetlenség éri az embert, fojtogatja
a hajósüzletet az adó, a fináncok a ladikok kotyogásába is belekötnek, a víz hol el
akar fogyni, hol meg tengert játszik. Mindennek a tetejébe ilyen semmirekellők is
vegzálják az embert!
Megcsóválta a fejét, füttyentett.
Nyomban tucatnyi legény rontott elő a javításra váró ladikok, a felpakolt zsákok takarásából. Nem fejetlenül támadtak, gyakorlott szenvedéllyel rontottak Péterre, aki számított a támadásra, mégis meglepődött a hevességén. Az első kettőt
ököllel ütötte meg, reccsent az arccsont, a harmadik a hátára csimpaszkodott,
s mint a kutya, a tarkóját harapta. Péter úgy dőlt hátra, akár a felborított sószsák.
Nyekkent a teste alatt a fickó, papírzacskó pukkan így. Valaki ordított. Fektében
rúgott pofán egy másikat, aki dorongot lengetett előtte. Látta közben, Berger meg
se mozdul, a hajós a túlpartot fürkészi, a szemét árnyékolja, s eregeti a pipafüstöt. Némák voltak a támadók. Csak nyögések, sóhajtások hallatszottak. Péter
talpra ugrott, sikerült elkapnia s a reccsenésig csavarnia egy kart. Oldalra kapta
a fejét, már késő volt, a szürke felhő elérte. A hálóra nem számított. Pedig nyilvánvaló volt, hogy használni fogják. Ellökött magától egy testes fickót, s máris rázuhant a vasnehezékekkel teleaggatott szövétnek. Mozdulatai összekeveredtek.
Hajólapáttal ütöttek az oldalába, balta találhatta el a kézfejét. A válla belezsibbadt az ütésbe. Valami elsziszegett a homloka előtt. Előre rohant, két fickót sike-

14

tiszatáj

rült elrántania, maga alá gyűrte őket, a nyakukat szorongatta, az egyiknek az arcába fejelt. Megérezte a szúrást. Nem volt nagy fájdalom. Valami pendült a testében, mintha horog akadt volna az oldalába, hogy nyomban ki is szakadjon a húsából. Gyenge lett nyomban, levegő sziszegett a tüdejéből, fuldokolva igyekezett
megkapaszkodni, vadul tapogatott, de kihulltak ujjai közül a tárgyak. A földön feküdt. Vékony arcú férfi térdelt mellette, kedvtelve bámulta. Péter arcára úgy feszült a háló, hogy kettévágta az alsóajkát. A férfi visszarántotta testéből a kést, és
Péter látta, hogy végignyal a véres pengén.
Megvagy, behemót, suttogta, majd felállt, s odébb bicegett.
Péter köhögött, fázott nagyon. Olyan ismerős volt a késes arca. És miért lett
ilyen hideg, honnan fúj ez a dermesztő szél? Megértette, meg fog halni, és ez nem
is olyan rossz. Zihálva lélegzett, hallotta, hogy fölötte kiabálnak, újjak motoztak
fölötte, aztán sötét lett, és csend. Meghalt? Ez a halál, ez a félhomály, ezek a derengő csíkok az arca előtt, ez az iszapszag, ez a fémes íz a szájában, ez a halszag?!
Hangokat hallott, Berger beszélt.
Itt, uram, semmi sem különös történt.
Azért véres a sár?, dörmögte nyilván egy policáj, aki a verekedés helyszínére
keveredett.
Az a fiú is ott, igen furcsán néz ki, megütötte magát?!
Mondtam neki, hogy nehéz az a zsák, de ő csak erősködött, hogy elbírja,
dünnyögte nyájasan Berger.
Az én hibám, uram, bocsásson meg, uram, hallatszott a gyerekes hang.
A zsák törte el a kezedet, az verte be az orrodat, és tépte le a szemöldöködet,?,
érdeklődött a rendőr.
Azokat a sérüléseket egy hal okozta, mondta Berger.
Talán cápa?, a policáj hangja továbbra is barátságos volt. Berger úr, a mi Tiszánkban cápák is fürödnek? A tengerjáró barátaim mondják, akkora foga van
a dögnek, hogy az embert derékban harapja ketté.
Itteni hal volt, uram. Olyan behemót, hogy magunk se akartunk hinni a szemünknek. Nagyon megküzdöttünk vele, uram, magyarázott Berger. Még nem
tudjuk, miféle fajta, de ritka példány.
Aztán megnézhetem-e én is azt a nagy halat, Berger úr?!
Emeljétek a csónakot, adta ki a parancsot a hajós, Péter arcába fény vágott.
A munkások meglátták a feléjük igyekvő policájt, s őt egy ladik alá lökték. Kövér,
pirospozsgás férfiú volt a policáj, barátságosan nézegette Pétert.
Valóban termetes jószág, minden elismerésem, Berger úr.
Nagy pusztítást okoz az ilyen dög, ha meg nem fékezik, válaszolt Berger, és
nekünk gondunk lesz rá, policáj úr.
A ladikot visszaejtették, Péterre újra sötét borult, kint parancsszavak sziszegtek. Valami kaparászott a csónak oldalában. Péter hallotta a hangot, és sejtette,
hogy az a fickó beszél hozzá, aki megszúrta.

2007. szeptember

15

Most pedig megvárjuk, míg megdöglesz.
És aztán majd megetetünk a vízzel, behemót.
Péter elájult. Arra eszmélt, hogy sötét csend mélyén hever. Csak a tiszai éjszaka bírja ezt a neszekkel teli némaságot, melyben a folyó áramlása olyan, mint
valami mélyről érkező zene. Remegett, de nyugodt volt. Megérezte, nincs egyedül. Szólt volna, de csak a szájába gyűlt vér buggyant ki szétszakadt ajkai közül.
Megemelkedett a ladik, szél hűsét érezte. Megsimogatták az arcát. Sebesen kezdtek járni a gondolatai, úgy örvénylettek, ahogy őszi szél kavarja az avart, képek
váltogatták egymást, arcok és testek villantak fel, mozdulatok fakadtak a képzeletében.
Visszajövök hozzád, suttogta a meleg női hang, visszajövök hozzád, kisfiam.
De az anyja arcából már Klára hunyorgott kedvetlenül. Arról beszélj te nagy, szőrös ember, hogy mit vettél el tőlem! Megloptál, kifosztottál, te behemót! Te gyilkos! Gyilkos! Zsófia, te tudod, hogy nem vagyok rossz, csak az erőmmel nem bírok. Te is azt gondolod, hogy megöltem azt a fiút?! Hogy beszennyeztem a kezemet annak az árnyéknak a vérével?! Klára, én most meg fogok halni, vagy meg is
haltam már. Klára, Klára, ki hoz neked édes likőrt, ki emel fel, ha le akarod tépni
az ágon maradt cseresznye fürtöt?
A csónak faréseibe szakadt a körme, kaparászott. Halszag volt, iszapszag,
a Tisza illata fojtogatta. Újra elájult. Arra riadt, hogy rázogatják. Hallotta saját
hangját, ő beszélt, ő, akit Szép Péternek hívnak.
Te vagy az, halál?!
Itt vagy hát halál?!
Cigányul karattyoltak, annyit érett, hogy Devla, Devla, aztán magyarul kérdezték, szerinted, komám, a halál cigányból van?! Kutya hörgött a közelben, kaparta a csónak oldalát. Véres a ladik, dünnyögték, téged aztán jól elintéztek, ember. Izgatottan sustorogtak a szavak, kezek motoztak körülötte, ujjak babráltak
a száján és az arcán. Megemelték, valaki nyögött, nehéz, milyen nehéz. Vigyázz,
el ne ejtsd, oldalra csúszik, hallotta még, és újra elájult.
*
Napokig volt eszméletlen, s aztán még hetekig nyomta az ágyat, ám Schütz
doktor, akit a cigányok nyomban riasztottak, cseppnyi aggodalmat sem mutatott,
amikor megállt fölötte. Tekintete pajkos volt, gúny és ámulat keveredett benne,
mintha azt mondaná, gratulálok, barátom, téged aztán nem lehet elpusztítani.
Pétert szalmaágyba fektették, a fekhely mellé féregűző leveleket és illatos fenyőgallyakat szórtak a cigányok. A férfi teste izzadságban fürdött, dobálta magát, félrebeszélt, olykor hatalmasakat öklözött a levegőbe.
A putrik körül horpadt oldalú kutyák űzték a tyúkokat, egy füstölgő tűzrakás
mellett üstök hevertek javításra várva, a szélben színes rongyok lobogtak, s fiatal
legény hegedült a közelben.

16

tiszatáj

Tudod, miféle kincsre találtál?!, kérdezte a doktor a vajdától, aki az ajtófélfának támaszkodott, bicskája hegyével a körmét tisztogatta. A válla fölött pillantott az udvarra, purdék marták egymást, mintha ölni akarnának. A vajda intett
Masának, s a kutya kaffogva rontott rájuk, szétkergette őket. A fiúk vigyorogva
lihegtek, az öklüket rázták.
Szóljak a családnak,? kérdezte tűnődve a doktor.
Várjunk a dologgal, ingatta fejét a cigány.
Joguk lenne tudni, ellenkezett a doktor.
Megmentettük mi már Klára asszonyt is, jegyezte meg Gilagóg, csikorogva
nevetett, s bosszúsan kapta tekintetét a fiú után, aki hegedűvel a hóna alatt futott
át a putrik között. Néhány pillanat múlva újra felnyikorgott a muzsikaszó. Gilagóg kiköpött.
Csak vonyítani tudnak, dünnyögte.
Még Imre, ő se tudja meg?!, kérdezte a doktor.
Azt hiszik, híresek lesznek, bökött homlokával a vajda a zeneszó irányába. Azt
álmodják, hogy eljutnak Bécsbe, Párizsba, hogy Pesten pincér hordja nekik a sült
oldalast, meg a töltött káposztát! Azt hiszik, tisztelni fogják őket. Azt hiszik, lehetnek mások, mint rossz cigányok! Ugyan mi haszna annak, hogy eladják a lelküket, és dagadt urak fülébe húzzák a nótákat?!,
Makacs és maradi ember vagy, Gilagóg, ellenkezett a doktor. Miért sajnálod
tőlük azt a kis szerencsét? Mindig is zenéltetek, hát nem? Zenéltek a te őseid is,
vajda!
Te nem tudod, doktor, hogy a szavak ura lettem?!, kérdezte Gilagóg, s barázdás arcán felragyogott a régi vágás, melyet még egy lovári cigány kése ejtett rajta.
Ezt a betegséget nem tudom gyógyítani, jegyezte meg a doktor, s visszaigazgatta Péter mellére a pokrócot. A beteg felnyögött, majd hadarni kezdett, egy nőt
emlegetett, valami virágot, sivatagot és virágot. Gilagóg komoran nézett, gúnyolódj csak német, gúnyolódj, aztán intett neki, kövesse. Széllöket vágtatott utánuk
az udvaron, zörögve borult fel néhány kanna, forogni kezdett egy üst, s a vizes
avar úgy lódult odébb, mint valami nehéz szőnyeg. A vajda egy guggoló asszony
felé kiáltott, mire a nő egy fiatalabb férfire pillantott, aki a tűz körül járkált.
S mert a férfi bólintott, az asszony ugrott, beszaladt egy házba, s már tolta is kifelé
a görgős kocsit, melyen a letakart Igazmondó mocorgott. Gilagóg nem tétovázott,
lerántotta a takarót. Az Igazmondó vaksin hunyorgott, majd elvigyorodott.
Adjatok pénzt, suttogta.
Adjatok pénzt!
Ezt már ismerem, szólt szenvtelenül a doktor.
Én viszont értem is, hajolt előre Gilagóg, Habred nagy kincs! Sokára tudtam
meg, hogy mekkora kincs! Csak érteni kell őt, doktor.
Pénzt kér, mondta a másik.
Nem csak pénzt kér, ellenkezett a vajda.

2007. szeptember

17

Adjatok pénzt, szólt közbe Habred.
Gilalóg pipára gyújtott, gúnyosan nézte a németet.
Adjatok pénzt, suttogta Habred, kék fényben derengtek a csontjai.
Mit mond?, sóhajtotta doktor, és fázósan összehúzta magát. A telepen újra átcsattogott a hideg novemberi szél.
Látja a halált, válaszolt a vajda.
Kinek a halálát?!
Azt mondja az Igazmondó, fújta ki a füstöt a vajda, s egy pillanatra elveszett
az arca a gomolygásban, hogy a halál nem rossz. A halál kedves, mint a méz.
Nem kell félni tőle. A vajda körbe nézett. Pedig a cigányok nyüszítve félik a halált.
Kinek a haláláról beszélsz, vajda?, kérdezte a doktor.
Gilagóg hallgatott, láthatóan azon tűnődött, beavassa-e a doktor a frissiben
feltárult titokba.
Lát egy nőt, mondta aztán kelletlenül.
Miféle nőt?!
Egy fehér asszonyt, akinek az ujjaiból olyan kék vér folyik, mint amilyen az
ő derengése, mutatott Habredre.
Ő a halál?, kérdezte élénkülve a doktor, ez a távoli, fehér asszony a halál?!
Nem tudom, dünnyögte a cigány. Talán az a fehér nő a halál. Lehet, hogy vele
van, az ujjaiban vagy a hajában, ül a szája sarkában, lógatja a lábát. Egy kicsi halál ül száján, és felnevet, amikor ez az asszony beszélni kezd.
A vajda elhallgatott, lefelé bámult, sáros lett a csizmája. A doktor elismerősen
mosolygott, mint akit meglep, hogy így képzelődik ez a száraz, mogorva cigány,
majd a fémszínű tócsákat kerülgetve lépett az Igazmondóhoz, ezüstforintot kapart elő a mellényzsebéből, s az érmét az Igazmondó elé fektette. Habred ráncos
csecsemő pofája csak őt nézte, nem érdekelte az ezüstforint.
Adjatok pénzt!
Adjatok pénzt, ismételte kéken derengő csontokkal, s a doktor ekkor mintha
egy nő arcát pillantotta volna meg az Igazmondó fényében. Rémülten hátrált néhány lépést.
Látod, ugye látod, te is doktor?, suttogta izgatottan a vajda.
Látom, igen látom, Schütz doktor a homlokát törölgette.
Mit csinál, mondd, ragadta a meg a karját a cigány.
Ír, mondta a doktor.
Valamit ír az a távoli, fehér nő, bólintott a doktor, és messze bámult. Mintha
elláthatna odáig, ahol azokat a halálos, kék mondatokat írják.
*
Percek óta állt a beteg fekhelye mellett.
Somnakaj megnyúlt, karjai vékonyak és hosszúak lettek, bőre a friss gesztenye barnaságát idézte, a haja szénfeketévé érett. Szempillái olyan hosszúak vol-

18

tiszatáj

tak, hogy megtartották az akáclevet is. A telepre Schütz doktor tanácsolta vissza.
Mikor járt az apjánál, mikor látogatta meg az öreget, árulja el csak! Persze, igazán jó helye van Somnakajnak a Szép házban, áldhatja is a szerencséjét, hogy
ilyen kedves emberek közé került, ám azért gyakrabban megnézhetné az apját,
akinek Habreden és a kutyáján kívül újabban nem akad társasága. Úgy véli,
dünnyögte a doktor, a vajda nem beszélt a lányának a bajairól, hiszen a lába ujjáig büszke ember, szégyellne panaszkodni, s talán még magának se vallotta be,
hogy nehezebb az élete, de azért nem árt, ha Somnakaj tud a változásokról. Talán
már nem az apja a törzs vezetője. Meghagyták őt abban a hitben, hogy parancsol
nekik, de mindent másként forgatnak, s csak játsszák, hogy Gilagóg a vajdájuk.
A lány hallgatott, a csudába kívánta a doktort, aki mindenbe beleszólt, és folyvást
akadékoskodott. Jó két hónapja talán, még ősz volt, aranyló és mustillatú,
Somnakaj húst, tejet és gyümölcsöt vitt az apjának. Egy egész kosarat pakolt teli.
Két hónap nem olyan nagy idő! Látogatja ő az apját, ha ideje engedi! Somnakaj
gyűlölt visszajárni a nyomorba, s áldotta az eget, hogy nem kellett velük élnie.
Amikor olykor engedett a lelkiismeretének, mintha valami rosszban járna, sietősen, a fejét lehajtva szaladt végig az utcákon, hogy a telepre érjen. Elég volt belépnie a putrik közé, nyomban nekiestek az éhes purdék, fogdosták, a mellét, az
ölét tapogatták, a szoknyáját ráncigálva pénzt kunyeráltak. Az asszonyok a lába
elé köptek, annyira irigyelték. Barka némán mozgó ajkakkal bámulta, és Somnakaj tudta, hogy a másik átkozza. Barka kihordta a terheit, és kiszáradt a vajúdás
alatt. Olyan lett az arca, mint egy kifordított teknő. Olyan lett, mint egy boszorkány, horgas körmét nem vágta, kócos volt, s a mellén mindig ott lógtak a vinynyogó ikrek. A telep fuldoklott a sárban. Pallók és deszkapadlók rendszere hálózta be a várost, hogy az emberek száraz lábbal közlekedhessenek, de a faút errefelé csak az utolsó magyar házig vezetett, aztán a lány vagy talált száraz ösvényt, vagy az álláig mocskos lett, mire az apja viskójáig tapogatott. Ide járjon
vissza?! De mert a múlt éjszaka fagyott, s leesett az első hó is, Somnakaj kijött
a telepre.
A lány a beteg arcához ért, végigtapogatta a duzzadt ajkakat. A férfinek megnőtt a szakálla, a haja kócosan ragadt össze, s a vérszívók is gyötörték. A férfi
megremegett, de nem nyitotta ki a szemét, halkan felnyögött. Csupa kék és barna
folt volt a bőre, a bal szeme alatt lila karikák, fél arca megfeketedve, s a homlokán hosszú vágásnyom húzódott.
Ő az?, kérdezte Gilagóg, aki a lánya mögött várakozott.
Somnakaj bólintott.
Mikor láttad?, kérdezte az apja.
Amikor a városba jöttünk, suttogott a lány. De lehet, hogy csak álmodtam,
apám.
Olyan nincsen, ellenkezett Gilagóg, hogy előbb megálmodod, aztán látod.
Először látod, aztán álmodsz róla.

2007. szeptember

19

Somnakaj nem akart az apjával vitatkozni, mit tudhat az öreg az álmokról?!
Mindig hamarabb vannak az álmok, mindig hamarabb születnek!
Gyilkos, suttogta a lány.
A vajda hunyorgott, a fejét vakargatta.
Azt is megálmodtad, kinek az élettét vette el?
Láttam, szólt Somnakaj, és a rajzokra gondolt, melyek a Szép ház társalkodójának falán függtek. A három rajz férfiakat ábrázolt, Szép Imrét, a gazdáját, ezt az
óriást, akit Péternek hívnak és a gazdájának a testvére, és a sápadt fiút, aki a táborukban járt, és akiről Klárának kellett mesélnie. Szép és finom ceruzarajzok
voltak, Somnakajt bámulattal töltötte, mennyire hasonlítanak azokra, akikről
mintázták őket. Klára kívánságára Somnakaj többször is elmesélte, hogyan találkozott azon az augusztusi napon a sápadt fiúval. Klára figyelmesen hallgatta, de
egyetlen szót sem mondott a fiúról, s azt sem árulta el, ki készítette a rajzokat.
A folyó partján bujkáltak, s a fiú hozzájuk tévedt, a hőség megrepesztette
a földet, ők nem régen érkeztek a soktornyú város határába. A parti füzesben kerestek menedéket, mert háború volt, dörgött az ég, a világ ruháját lövések szaggatták. A sápadt fiú rájuk talált, félelem nélkül jött a táborukba. Úgy fürkészte őt,
a kislányt, mintha el akarná varázsolni, és aztán az apja hiába tartotta vissza,
a fiú a legnagyobb villámlások közepette ment vissza a háborúba. Mint aki ott keres valamit. Vagy mint akit ott várnak! Somnakaj jól látta, hogyan történt, a fiú
után settenkedett. Látta a bömbölő óriást, ezt az összetört férfit, aki most itt hever előttük, a szalmaágyon, és látta a fájdalomtól görnyedő fiút. Somnakaj a fák
közül leselkedett, bármikor meg tudná mutatni azt a tölgyet, a törzsébe kapaszkodott, s elharapta a nyelvét a rémülettől. A fiú a földre hullt, az óriás bömbölve
toporzékolt, s hatalmas villámmal döfte át a testét. Aztán a háború megpihent,
mint egy fáradt vadállat. Szúrós szagú csönd lett, éhes kutyák lihegtek a bozótosban. Ő látta a fiút halottként, a megégett, véres fűben hevert, arca békés volt,
a teste szétszakadt. Somnakaj virágot tépett mellette, és csodálkozott, hogy néhány
órája élt, és minden volt, most pedig csak fekszik, és már soha nem lesz semmi.
Ahogy Somnakaj nézte a beteget, megrettent. De nem volt értelme tovább
morfondírozni. A lány döntött.
Ha meggyógyul, vele megyek, szólt elszántan.
Gilagóg sötéten hallgatott.
Honnan tudod, hogy elmegy?, csikorogta ki végül.
Ez a férfi mindig elmegy, mondta Somnakaj.
Kiáltás csattant, gúnyos kacagás verte fel a szoba csöndjét. A kölykök Somnakajt dobálták sárral, bogánccsal. Néhány kéreg a betegre is hullt. Mögöttük gyűlölködve állt Barka, és parázsló tekintettel figyelte őket.
*
Január volt, s napok óta havazott. Péter besántikált a viskóba, csizmáját ütögette, máris tócsa támadt alatta. Gilagóg úgy bámult rá, mint hívatlan látogatóra,

20

tiszatáj

akitől bármiféle hír kitelik. Sípot faragott éppen, amely sehogyan sem akart megszólalni. Péter a vajdára vigyorgott, s a sarokba lévő kézikocsi felé intett, mintha
az Igazmondó fogadhatná a köszönését. S valóban, mozdult a pokróc. Annyi más
helyre mehetett volna, ahol gondját viselik, ahol rendes ágy, könnyű húsok várták volna, sőt, éjszakánként sem lett volna mindig egyedül, ő mégis itt maradt.
Talán a lány miatt, aki olykor elálldogált mellette, talán, mert közelről akarta
látni ezeket az embereket, a nyomorukat, az álmaikat és a szenvedélyüket. Somnakaj valóban különbözött tőlük. Fontos volt ez a csipasz Klárának is, s Péter
nem értette, miért ragaszkodott a lányhoz az asszony olyannyira. Félredobta a kabátját, a foltos vaskályha sisteregett a ráhulló hótól. Napok óta havazott, a hó
sűrű függönyként ingott ég és föld között, s a cigányok behúzódtak a házakba.
Nem volt ajánlatos kószálni, tiltott helyeken leselkedni, a hó megőrizte a nyomokat. Péter egyre erősebbnek érezte magát. Még ugyan húzta a lábát, de valójában
egyetlen fejlemény nyugtalanította. Hiába gyógyult oldalán a szúrt seb, gyakran
elviselhetetlen fájdalom kínozta. Schütz doktor úgy magyarázta, a kés megsértette a bordát, valósággal megfaragta, és a csont nehezebben felejt, mint a hús.
Péter csodálkozott, hiszen nem is érzett többet egy tűszúrásnál. A doktor azt felelte, a fájdalom most már vele marad, néha talán enyhül, de jobb, ha tisztában
van azzal Péter, hogy a kín bár csak látogatóba érkezett, utóbb otthonra lelt az
ő pompázatos testében, és mivel Péter emberi épülete igazán nagyszerű lak, a fájdalom soha nem fog kiköltözni belőle. Péter csikorogva nevetett, egész életében
fájni fog neki?! Bocsásson meg a doktor, de ez marhaság! Péter nem hitte, hogy
létezhet kín, mellyel ne bírna. Helyes, az ő teste palota, hát majd ő maga űzi ki
a hívatlan látogatót, aki belakja a szobákat, termeket és a pompás rejtekeket. Ám
egyelőre a fájdalom mutatkozott erősebbnek, benne bujkált, jött-ment, napokra
eltűnt, aztán teljes fegyverzetében mutatta meg magát, olyan volt, akár egy szörnyű virág, hatalmas levélzete és ágas-bogas gyökerei voltak, melyek legkisebb
rezdülése is iszonyatos kínnal járt. Az indák leereszkedtek az öléig, a fájdalom
hínárja felkúszott a tarkójába, s gyakran úgy dobolt, lüktetett a halántéka, hogy
a könnye csorgott.
Az ágyra heveredett, ivott egy kis bort.
Miért köhécsel olyan sokatmondóan a vajda?!
Miért bámul úgy, mintha baja lenne?!
Csendes őrjöngéssel szakad a hó, a világ halott, a gyáva utcákon csak a policáj
jár, a putrit jóleső meleg tölti be, mert szereztek fát, és szereztek bort és húst is
a figyelmes, odaadó Margit segítségével, és most a fájdalom is kussol.
Mi a baj, vajda?, kérdezte Péter.
El kell mondanom valamit, szólt Gilagóg, s félretette a kést, s a faágat.
Ha kell, akkor mondd, kortyolt a bögréjéből Péter.
Gilagóg néhány gallyat dobott a tűzre, majd a kocsit a szoba közepére húzta.
Lerántotta a pokrócot az Igazmondóról, aki Péterre vigyorgott. A férfi kelletlenül

2007. szeptember

21

visszaintett. A vajda töltött magának is, mohón ivott, aztán töltött újra, majd
megvárta, míg Habred megszólal.
Adjatok pénzt, suttogta az Igazmondó, mire Gilagóg bólintott, majd magyar
és cigány, olykor török és valami mélyebb zengésű délszláv szavakat is a beszédébe vegyítve mesélni kezdett. Péter csodálkozott, mert tökéletesen értette a másikat. Gilagóg meséjének minden szavát felfogta, a történet a törzséről, a cigányokról szólt, akik egy világvégi köd túloldaláról jutottak idáig. Elhullott testvéreik csontjaival kutyák kergetőznek a karavánutak mellett, a sírokat elfelejtik,
a sírokat a szívük kertjébe ássák, nincs történelmük, mert a múlt nem az árnyékuk,
nem utánuk lohol, nem őket követi, hanem előttük liheg, és ők egyre csak űzik
azt, ami már elmúlt.
Ám egyszer megmentették az Istent.
Ki tudja, talán nem is volt ez rossz hír. De azért komoly hír volt. A hír úgy
szólt, hogy eljött a nap, amikor az egész világ el akarja pusztítani a Teremtőt,
mert az Úr rosszul teremtette meg a világot. Rossz volt a hajnali szél, az eső, a hó,
a hideg és a forróság, nem volt jó a szerelem, mert másé volt, rossz volt a pénz,
mert az is másé volt, az élet mit sem ért, csak fellobbant és máris kihunyt, s a halált is könnyen és ok nélkül osztogatták. Isten haljon meg, és támadjon fel, hozza
helyre a hibát. Így szólt az ítélet, mellyel éppúgy egyetértettek aranyban járó,
csúcsos süvegű püspökök és tekintélyes dervisek, mint némaságukban fuldokló
erdei remeték, akik a fák odvaiba dugták a szerszámukat, ha rájuk tört a rettenetes roham. Az égen súlyos, fekete fellegek vonultak, a föld gyomra szúrós füstöket
böfögött.
A baljós hírt az a törzs kapta meg először, amelyiknek Gilagóg dédapja volt
a királya. Ők voltak a fekete homlokúak, és pontosan négyszázan voltak, és éppen
olyan vidékén jártak, ahol a felhők hasát csiklandozta fű, és a szél kutyahangon
ugatott. Egy reggel a kémük a lábát húzva, a vérét hullajtva tért vissza a táborba,
s mielőtt megfagyott volna a tekintete, még eldadogta, hogy fegyveres hordák
járják a vidéket, feldúlnak minden házat és falvat, Istent keresik. Az Úr megneszelte a bajt, és elrejtőzött. Van Isten, csak bujkál. A Nap halványabban szórta
a sugarakat, a föld tompán döngött, ha táncoltak rajta. Hajnalonként későn ébredtek a madarak, és csak rikácsolni tudtak. Só marta az arcukat, testük fekélyes
lett, viszkettek, gennyeztek, vért vizeltek.
Néhány nap múlva idegen kért menedéket náluk. Rendes embernek tűnt, volt
szakálla, illendően beszélt, ordítani is tudott, de a teste illata nyugtalanító volt,
mintha folyton a saját párájában járt volna. A kutyák megvadultak tőle, s ha feléjük nyúlt, nyüszítve kushadtak. A kislányok szótlanná váltak, amikor közel ment
hozzájuk, kicsi öklüket viszkető ölükbe dugták. A gyerekek sírtak, ha szólította
őket. A törzs varázslója, akinek a teste kék lett, ha hazugságot érzett, levágta egy
kakas fejét, majd hagyta, hogy a madár elszálljon, de a kakasnyakból visszacsöppenő vért gyűszűbe fogta, s megitta. Hamarosan fehér lett a teste, s varkorcsba

22

tiszatáj

font hosszú haja égő kígyóvá változott. A törzsnek kétsége sem volt afelől, a vendégük az, akit a föld többi népei égen és földön űznek, Isten náluk keresett menedéket, talán arra gondolt, itt keresik a legkevésbé.
Nem árulták el, hogy tudják, ki a vendégük. Isten nem tűnt különösebben
nagy erejűnek, sem pedig eszesnek, s kiváltképp nem tűnt mindenhatónak, de
kétség kívül Isten volt, még ha horkolt és kiáltozott is álmában, illetve gyakorta
érthetetlen szavakkal illette az éjszakát. A cigányok nem tudtak aludni, ültek
a csillagos ég alatt, és miközben dúdoltak a Holdnak, azon gondolkodtak, mit jelenthetnek Isten szavai. Aztán szokás szerint összevesztek, kések pengéi villantak, egy fiúnak leharapták az orrát, egy másiknak parázskaparót döftek az oldalába. A cigányok összevesztek, aztán kibékültek, mert a dühük éppen olyan hamar szállt el, mint az örömük. Isten felkelt reggel, és ők nem tudták hasznát
venni. Nem tudott kalapálni, lovat patkolni, nem tudott zenélni, nem tudott
lopni, botfüle volt, s ha munkát bíztak rá, búzamagos föld szitálását, tyúk kopasztását, vonogatta a vállát, mintha azt mondaná, azért testálta e munkákat a cigányokra, hogy ne neki kelljen csinálni. A cigányok nem mutatták, de nagyon féltek. A cigányok tudták, mert megtanította rá őket az élet, hogy minden idegen
után jön még idegen. Ha szerencséjük van, az idegen anyja, testvére érkezik, de
többnyire mégis az ellensége várható.
A poroszlók kapitánya, aki hajnalban tört rájuk, s feldúlta a sátraikat, szétdobálta a pokrócaikat és a szerszámaikat, éppen olyan vörös sapkát viselt, mint a
halál. Akkora csizmája volt, amekkorát a cigányok még nem láttak. A poroszlók
kapitánya egy idegent keresett, aki meglopta a világot, meglopta a földeket, a vizeket, meglopta az összes királyokat. A cigányok dideregve hallgattak, a gyerekek
maguk alá vizeltek. Gúnyos vigyorral kelt a Nap. A poroszlók kapitányának loboncos szakállából madarak rikácsoltak. A cigányok csak suttogni mertek.
Miért éppen náluk keresik az illetőt?!
A cigányok tolvaj népség, és a tolvaj a tolvajhoz bújik végül!
A cigányok királya a fejét ingatta, poroszló uram, tolvaj tolvajjal nem barátkozik.
Ez ugyan nem volt igaz, de jól hangzott.
A poroszlók kapitánya szögeket és vasdarabokat köpködött, véres késsel vakargatta az oldalát. Itt kell lennie a nyomorultnak, dörmögte, ezt mondja neki
a sapkája, ezt csicsergik a madarai, ezért nem akar tovább menni a csizmája.
Csend lett, csak egy purdé sírdogált, az anyja melle elapadt a félelemtől. A poroszlók kapitánya parancsokat osztogatott a katonáinak. Hamar sorba terelték
őket, férfiakat és fiúkat, fiatal anyákat, öregasszonyokat és gyereklányokat, s amelyik purdé még nem tudott járni, azt a testvére fogta, az anyja ölelte. A sorban állt
a király, a varázsló is, s látta, hogy fejetlen kakas köröz felettük az égben, a vérét
hullajtja rájuk. Kiáltás harsant, és aztán mindenkit lenyilaztak, az összes cigányt
megölték.

2007. szeptember

23

A katonák elmentek, porzott a föld, a bokrok levelein vércseppek remegtek.
Mindenki meghalt, mindenki elveszett, a legkisebb szélpurdé, a legerősebb vaskovács testéből is kiszállt a lélek. Isten nem halt meg. Ült a mészárlás közepén,
olyan volt, mint egy cigány. De nem volt ő cigány, csak egy szomorú, tehetetlen
Isten volt. Ha cigány lett volna, meghalt volna, velük pusztult volna. Isten számolgatta a halott cigányokat, aztán feltámasztott közülünk egyet, ő volt a király,
Gilagóg őse, és Isten neki mondta el, mit kell tenniük. Hogyan éljen a cigány
ezentúl, miféle parancsokat kövessen. S ha a szabályokat betartja, jó lesz neki.
Akkor a cigány boldog lesz.
A király bólogatott, süket volt, királlyá is ezért választották, nem tudta meghallani a rosszat.
Isten visszatért a világba, amely már nem akarta megölni őt. Gilagóg apja eltemette a testvéreit, és továbbvándorolt. Újra lett asszonya, lettek gyerekei, lettek
követői, lett törzse, népe, és a vándorlások alatt sokszor büszkélkedett azzal,
hogy személyesen beszélt az Istennel.
Nem halotta, mit mondott neki az Úr, bólintott Gilagóg, talán jobb is így.
Nem kell azt meghallani, tette hozzá tűnődve, amit hiába hallanál. Nem érted,
nincs hozzá eszed. Elég volt annyi, hogy a király élt, mondta, pipára gyújtott,
s várta, hogy Péter kérdezzen.
Miért mondtad el ezt nekem?!, kérdezte Péter, amikor a vajda elhallgatott.
Veled van a Halál, szólt Gilagóg, és megvonta a vállát.
Adjatok pénzt!, reccsent Habred, a vajda rádobta a pokrócot, a sarokba tolta
a kocsit.
Mi van velem?!, pislogott Péter.
Az Igazmondó azt állítja, szólt a vajda, hogy a melledre tette tenyerét a Halál.
Ha a másik kezét is odahelyezi, a szíved nem ver többé.
Gilagóg a fejét ingatta
Te is olyan vagy, Szép Péter, mint az embereid. Lebetegednek, meggyógyulnak, és amikor egészségesek, akkor szólítja őket magával a piros ruhás. Félsz
tőle, félsz a haláltól?
Péter hallgatott.
Azt mondják, öltél már, jegyezte meg a vajda.
Kik mondják?
Sokan állítják. Olyanok mondják, akik nem fontosak neked. Olyanok is mondják, akik egyszer talán fontosak lehetnek. Emlékeznek rád, hogy öltél. Én nem tudom, valóban öltél-e. De ha öltél, bizonyára megvolt rá az okod.
Miért nem kérdezed meg Habredet, gyilkos vagyok-e?, szólt kedvetlenül Péter.
Már megkérdeztem, dünnyögte a vajda, a kése és a bot után nyúlt, s folytatta
a faragást.
*

24

tiszatáj

Február közepe volt. Péter egy reggel patkót és üstöt kért. A patkót eltörte, az
üstöt úgy nyomta össze, mint valami bádogfejet. A vajda rezzenéstelen arccal
nézte a mutatványt, Masa érdes nyelve a gazdája kezét nyalogatta. A vajda tudta,
mit akar jelenteni a másik hivalkodása. Péter meggyógyult, a réginek érzi magát,
az ereje, a kedve, a bátorsága visszatért. Akkor hamarosan búcsúzhat a lányától,
mert Somnakaj vele megy. Péter öltözködött, ruháit egy kopott bőrtáskába dobálta. Fehérlett a sarokban néhány üveg, magához vett egyet.
Elmegyek, mondta, s a vajda bólintott.
Köszönök mindent, mondta még Péter.
A vajda most sem szólt, s Péter úgy érezte, a cigányember az ellensége lett.
Vigyázni fogok rá, ígérem, mondta, de Gilagóg nem felelt.
S aztán, mielőtt valóban elhagyta volna a tábort, odalépett az udvaron leselkedő Barkához, közel húzta magához.
Rossz neked, asszony?
Barka leköpte, rossz kabátja alatt fuldokolva szopták emlőit az ikrek.
Rossz neked, de a legrosszabb az, hogy soha nem tudod meg, mire fel van ez
a rossz, és hogy lehetett volna jobb, mondta, miközben érezte, hogy megfájdul az
oldala. Barka vicsorgott, újra köpött, Péter meglegyintette. Az asszony vinnyogva
hátrált, aztán imbolyogva elszaladt. Az udvar közepén fiatal férfi állt. Hosszú, fekete kabátján nem olvadt el a hó. Nem volt magas, s nem tűnt különösebben
erősnek sem, de Péter tudta, hogy az összes zenész, kovács és foltozó, nem különben a várost járó cigánykereskedők leteszik neki a részesedést. Péter intett,
mire a férfi megbillentette a homlokát, mint aki engedélyt ad, hogy a másik elmehessen. Péter elmosolyodott, s megcsóválta a fejét.
Aztán sietett, bár egy könnyed kitérő után, mely Léni néni kocsmája felé hajlott, ahol nagypohár likőrt ivott meg egyetlen húzásra, egy másik gyűszűnyi poharat pedig a szíve fölötti zsebbe helyezett, egyenesen a Szép házhoz tartott. Fehér volt a világ, könnyű vattát rugdosott volna maga előtt. Ahogy számítani lehetett rá, két fickó figyelte a Fekete sas utcát, s leginkább a Szép házat. Nyilván
a pokolba kívánták a leskelődést, mire Péter sarokra ért, a pelyhezés helyett apró
szemű, fagyott hó hullt, melyet a feltámadó szél az arcukba fújt. Péter ráérősen
közeledett ez egyikhez, tüzet kért. Kerek, piros arcba pillantott a gyufafénynél,
nyakon vágta, s a férfi nyomban összecsuklott. A másik csúszkálva rohant feléje,
futás közben emelte a pisztolyát. Őt jókora jégdarabbal dobta fejbe, pontosan
homlokon találta, s remélte, hogy nem ölte meg. Toporgott a bizalmatlan ház
előtt, a fenébe ezekkel a nyavalyás spiclikkel, ő csak Klárát akarja látni! Aztán
eszébe jutott, hogy a spiclik elverésével bajba sodorja a háziakat. Gondolkodott
kicsit, majd felpattintotta a táskája csatját. Hiszen volt nála egy üveg pálinka!
Életre paskolgatta a nyakon ütött spiclit, több kortyot az arcába töltött, s amikor
a fickó eszmélt, s dadogva kérdezett valamit, Péter rámosolygott, és újra leütötte.

2007. szeptember

25

A másiknak vér szivárgott a homlokából. Vele is ugyanígy járt el. S amikor a szeszszagú ember nyekkenve terült el a hóban, az üres üveget a kezébe nyomta.
Péter pisszegett, dobálta az ablakot. De az asszony nem lebbentette el a függönyt, s a férfi hiába verte a bejárati ajtót is. Őrjöngő düh fogta el, éppen vállal
feszült a fának, amikor zörrent a retesz, és Somnakaj nyitott ajtót. A lány sápadt
volt, nyilván leselkedett idáig, s erőt gyűjtött, hogy tudjon beszélni Péterrel.
Szép úr, a testvére nincsen itthon, mondta zavartan.
Nem is őt keresi, ő Klárával akar beszélni, dörmögte Péter.
Az asszonya alszik, suttogta a lány.
Hazudik a kislány, hajtotta le a fejét Péter, hirtelen elgyengült.
Ő nem hazudik, csak azt mondja, amit kell mondani, hadarta pirulva Somnakaj.
Akkor mondja meg neki, így Péter, amit a lány őszintén gondol.
Somnakaj hallgatott, s mintha szirmokon taposott volna.
Péter elvesztette a türelmét, betört a lakásba, félre sodorta a kislányt, aki az
ajtófélfának szorult, egy pillanatra elakadt a lélegzete. Klára a társalkodó pamlagán ült, gyenge fénynél olvasott, s ahogy a férfi meglátta, hirtelen arra gondolt,
a nő róla olvas. Önkéntelenül elmosolyodott. Klára lassan felnézett, nem engedte
le a könyvet. Sápadt volt, a szeme karikás, szája sarkában gödrök. A kisgyerek
biztosan alszik. Péter forgolódott. A falakon virágok nyújtóztak, kis keretbe préselt lenyomatok, üveglapok alatt ragyogó levelek, élő hajtások, halott bimbók
mindenütt. A szőnyegek könyvek, újságok hevertek. Olyan idegen lett minden.
Majdnem meghaltam, mondta halkan a férfi.
Klára tekintete a három rajz felé rebbent, nem szólt.
A férfi ekkor értette meg, hogy Klára semmit sem tudott róla, fogalma sem
volt, hogy napokig lebegett élet és halál között, mert orvul megszúrták, nem
tudta, hogy a cigányok mentették meg, ők ápolták és hogy Schütz felügyelte az
állapotát. Miként lehetséges, hogy a doktor nem fecsegte el a dolgot?! Az öreg
német az olyan ismerősének is mesél, aki süket, mint az ágyú! Hogyan lehetséges, hogy Somnakaj, aki pedig többször járt a telepen, nem szólt az asszonyának?
A lány sokat időzött a betegágyánál, jól tudta, milyen súlyos az állapota, mégis
hallgatott. Miért?! Dühös lett, úgy rángatta a ruhát az oldaláról, hogy nagyokat
reccsent a szövet. Aztán a pici, virágfej alakú sebre mutatott, mely a szív magasságában piroslott az oldalán.
Klára gúnyosan mosolygott.
Ez lenne az a halálos sérülés?!
A halál a tű fokán is átfér, mondta Péter, akit megdöbbentett ez a hidegség.
A kabátja zsebébe nyúlt, s könnyedén emelte ki a likőrrel teli poharat. Hiába nyújtotta a nő felé, Klára nem mozdult. Péter megértette, nem harag szenvedélye
tartóztatja, a harag elmúlik, mint a pára vagy a köd, Klára merevsége azonban
egy riadt, magányos embert igyekezett takargatni, aki nem bízott már semmiben

26

tiszatáj

és senkiben. Péter fáradtan ereszkedett a nő mellé, aki nem húzódott el, de a férfi
érezte, hogy megfeszül a teste. Vert mögöttük a falióra, az ajtónál reccsent valami, nyilván Somnakaj hallgatózott.
Gyűlölsz?
Igen, mondta Klára, és megismételte, gyűlöllek, Péter.
A férfi a rajzokat bámulta. Egyszer majd azt is megérti, miért lógnak itt ezek
a képek. Megérti, miért mondja neki az asszony, hogy gyűlöli, ha a képét minden
nap látni akarja.
Hol van a bátyám?, kérdezte a férfi.
Elhagyott, mondta Klára.
Igaz, hogy holnap valamilyen előadást tart a Kaszinóban?
Elhagyott, ismételte a nő.
Talán többet nem tudok hozni, emelte meg a pohárkát Péter, melyet még
mindig a kezében tartott. Nem is néztek rá. Annyit se mondtak, hogy nem. Péter
lehajtotta a likőrt, a pohárkát az asztal szélére koppintotta. Nem volt már itt
semmi keresnivalója, ment.
Gyilkos vagy, szólt utána Klára.
Péter megfordult.
Miből gondolod?
Tudom.
Persze, bólintott a férfi, aztán kinek az életét vettem el?!,
Üvölteni szeretett volna, eszébe jutott, mit mondott a vajda, hát az egész világ
összeesküszik ellene?! Nem őt szúrták meg, nem őt verték agyon?! Üvölteni kezdett.
Jól van, jól van, gyere ide Somnakaj, gyere, ha mondom! S mert a kislány vonakodva bár, de belépett a szobába, majd közel húzódott, Péter megragadta a kezét, magához rántotta.
Legyél türelmes, lihegte az arcába lehiggadva, van egy kis dolgunk még a városban, aztán hamarosan indulunk.
Úgy beszélt, hogy Klára is hallja.
Hova?, suttogott Somnakaj.
Bécsbe, buta, egyenesen Bécsbe, dörmögte férfi, és magához húzta a lányt.
Csak akkor engedte el, amikor a szemében furcsa fényt látott meg. Nem félelem
volt, nem is iszonyat, valahogy a kettő keveréke.
Nem köszönt el Klárától.
Margit fogadójában már várták a társai. A lócaasztalnál Pietro, Salamon, a kis
Kigl kockáztak. Előbb Pietro nyert, de újabban Kigl ujjait simogatta a szerencse.
Salamon csak vesztett. Mosolygott, fénylett a fiú szája, és nem bánta, hogy csak
veszteni tud. Péter bort kért, leült hozzájuk. Kissé mámorosan mérlegelték a híreket, szenvedélyesek voltak és vadak, sokat ittak már. Péter megengedte Kiglnek, hogy két nap múlva a városba menjen. Reggel indul, óvatos lesz, siet vissza,

2007. szeptember

27

este már velük költi a vacsorát. Családi ügy, mondta Kigl, az alsó ajkát nyalogatva tűnődött. Fogyott az ital, Margit aggódva tekingetett ki az ablakon. A havazás elállt, késő délután volt, ereszkedett szürkület, ilyenkor szokott jönni az őrjárat, ami a zsandárok a tanyák közt bujkáló rablókat kutatta, megisznak valamit,
melegednek, aztán káromkodva indulnak a városba. A hó talán most feltartja
őket. Péter hallgatta az embereit, aztán Margitért szólt, s az asszonnyal felment
az emeletre.
Ki más hozta a hírt néhány nap múlva, Schütz doktor esett be a fogadóba,
rettentő tragédia történt, Péter testvérbátyját letartóztatták, és rabláncon fogják
Pestre szállítani. Szép Imre tudományos előadást adott, melyen meglepetésre
föllépett Gilagóg vajda is, aki újabban cigányprófétának képzeli magát. Salamon
halkan gurgulázni kezdett, de Kigl az asztal fölött megfogta a kezét. Pietro az orrát turkálta. Az előadást követő napon meggyilkoltak egy bécsi nyomozót. Lovas
kocsi bakjára szögezték, a kocsi körbejárt a városban. A policájok tombolnak,
mindenhol sarkokon igazoltatnak, betörnek a házakba, a katonák nem is kérdeznek, csak ütnek. Feldúlták a Szép házat is, az utolsó levélkéig átkutatták. No, és
gyilkosságnak gyanúsítottja is van.
Schütz doktor szuszogott, a táskája csatjával babrált, és a kis Kiglt fürkészte.
A fiú szórakozottan dobolgatta a kockát.
Csönd lett.
Apám bebizonyította, hogy ért a széphez, mondta végül Kigl.
Pietro az ujjaival dobolt az asztalon, úgy mosolygott, mintha diókat dugott
volna a szája két oldalába. Péter vászonzacskót vett elő, az asztalra dobta, ezt
vidd el neki, mondta. Kigl bólintott, mire Salamon előrehajolt, mutatóujját a zacskóra helyezte. Megvizsgálná, mire elég, Salamon hangja lágy volt, mintha ő lenne
az orvos. A fiú barkója megnőtt, duzzadtan fénylettek az ajkai, és a mutatóujjával
is látott. Elég arra, hogy újrakezdjen egy másik életet, szólt aztán a fiú, mire Kigl
elrakta a zacskót.
S történt még valami, dünnyögte zavartan a doktor. A zsandárok betörtek
a cigányokhoz is, szuszogta a szemét dörzsölgetve. A vajdát megverték, a kutyáját
lelőtték, és Barka is meghalt, leszúrták, mert rátámadt a katonákra.
Péter tűnődött, a nyomorultra gondolt. Mintha valami kihullt volna a testéből, könnyű lett, nem volt kellemes. Nem értette, miért, de sajnálta a némbert.
Az ikrekkel mi lett?, kérdezte.
A kölyköket Gilagóg vette magához, mondta a doktor.
Amikor Péter elbúcsúzott Schütz bácsitól, aki akadálytalanul kocsizott ki a szigorúan ellenőrzött városból, és feltehetőleg hasonló bonyodalom nélkül tér
vissza, hosszan bámult a havat kavaró, sebes postaszán után.

28

tiszatáj

KABDEBÓ TAMÁS

A fordító panasza
Fordítok, tehát vagyok.
Idegen közegben élek
S bár magyar bennem a lélek
Angol szavak tengere
Mossa tudatom partjait.
Sziget vagyok a szigeten
Ami körülvesz kedvelem
Ám csak a magyar szó
A magyar beszéd, a bennemlakó
A magyar vers a szerelmem.
Sorsom suba sors:
Befordítva bolyhos javak
Kifordítva bőrös szavak
Borítják be magyar-angol
Eszméletem, életem.
Törekvésem lehetetlen
Készségem is tehetetlen
Megszólaltatni Attilát,
Méltán és angolul
Gyulát, Ágnest és Mihályt.
És hogy a brit kasznárok
El ne verjék rajtam a port
Álneveket is használok.
Női ördögbőrbe bújok
Ha rámszakadnak a bajok.

2007. szeptember

29
Szerény, serény szolgaként
Kiszolgáló napszámos,
Kiszolgáltatott vagyok.
Magam után párszáz könyvet
S papírhegyeket hagyok.
Hegyeim csúcsai kérdőjelek:
hogy fordítod azt: frustrated?
Úgy, hogy frusztrált vagy, hogy
Kárvallott vagyok? Nem tudom
Átültetni a hangulatot.
Fordításom megannyi
Körülíró-találgató-kertelés
A szó sok, a megfelelő kevés.
Olykor átplántálgatom saját
Magam. Halászlevemnek
Itt sajnos, tonhal íze van.
A kutya itt van eltemetve:
Illatokat átvarázsolni
Ízeket kaméleonozni
Akkor sem tudunk, ha meg feszülünk.
A fordítás kegyes torzítás.
Szükséges, jó sorscsapás.
Nélküle magunk csak önmagunk leszünk.

30

tiszatáj

TŐZSÉR ÁRPÁD

Korunk hőse
Betegen? Inkább semmittéve
néz ki a furcsa verőfénybe
(egy izgő, tevékeny faág beint). –
A nyavalyája annyi, hogy tréfli,
nincs kedve halni, nincs kedve élni,
azaz úgy beteg, kórisméje nincs.
Önmagával tarokkozgat számítógépén:
énje vagy inkább egy általa vélt én
felváltva káró, király és – pagát.
Vissza, mint az orosz álom-óvók,
a Pecsorinok, az Oblomóvok,
az anyaméhbe álmodja magát.
Surrog kint a szél s az új idők pora,
ő immár, önmaga bölcs utókora,
látja, semmi nem áll s nem halad,
koponyavigyor lett már hány társa,
egy megismerés húz mindent nyársra,
azonos pofa új prédát harap.
Úgy látja: egyetlen emlék a világ,
s ő nem a tárgyat: a mnemonikát
tanulmányozgatja nagy könyveiben.
Átlépett régen, nem tudja, mibe,
két poros lap közé préselve szive,
száraz pillangó. – Mélázgat, pihen.

2007. szeptember

31

TŐZSÉR ÁRPÁD

Halogatások
NAPLÓJEGYZETEK 1995-BŐL

Vonatban, valahol Párkányhoz közel. 1995. január 14.
„Megyek Párizsba, ahol még egyszer sem haldokoltam” – írta Rejtő Jenő 1929 decemberében, huszonnégy évesen, Bécsből Párizsba tartva. Megyek Budapestre, ahol még… stb. –
írhatnám én most, 1995-ben, ötvenkilenc és fél évesen, Pozsonyból a Szent Imre kórházba
tartva, de csak az első fele lenne igaz a mondatomnak, mert én Budapesten már annyit
haldokoltam, mint sehol máshol. Ugyanis életem legkritikusabb éveiben, 1969-ben és később, mikor anyám halála után olyan egyedül maradtam, mint az ujjom, s többször idegszanatóriumban kötöttem ki, gyakran utaztam nagybátonyi nővéremhez, s Pesten mindig
át kellett szállnom, s a szutykos, kétes alakokkal teli Keletiben várakozva sokszor éreztem
szorongást, sőt halálfélelmet. Most meg egyenesen „haldokolni” utazom Pestre, pontosabban gyógyulni persze, kórházba. Évek óta gyötör valamiféle förtelmes diszpepszia (emésztési zavarok), de halogatom a kórházat, most végre a végére akarok járni a dolognak. Fékez a mozdony: Párkány. Tegnap délután azt mondta a rádió, hogy Pesten esik a hó, de itt
minden száraz, hó nincs. Pedig milyen stílusosan mondhatnám tovább Rejtővel: „…óriási
hópokrócok terülnek el mindenfelé, és a szemben lévő dombon végtelen tarlók futnak az
égre, szürkén és barnásan, mintha velem együtt megöregedett volna a föld is…”.
Budapest, január 16. Szent Imre kórház, földszint, 104-es szoba.
Hát csakugyan megdögleni jöttem ide! Reggel beöntést kaptam, rektoszkópiára akarnak
küldeni. A beöntés után borzasztó bélgörcsökkel futottam vécére, s a székletem tele volt
vérrel. Úgy térdeltem a vécékagyló előtt s vizsgálgattam az ürülékemet, mint anno a szintén emésztési zavarokkal küszködő öreg Voltaire, csak ő állítólag az ujjára is vett a székletéből és szagolgatta, talán kóstolgatta is. Mindenesetre élete vége felé a rossz nyelvek azt
terjesztették róla: olyan szenilis, hogy a saját piszkát eszi. Mi vár még rám, ha sokáig élek?!
Bp., január 17.
A rektoszkóp-vizsgálatot végző orvos vérző hemorroidákat diagnosztizált. Nem volt kedvem kihasználni a szójáték lehetőségét, hogy nekem még a fenekemben is költészet (heroida = költői levél) van. Évek óta tudok az aranyeremről, műteni kellene, de hát halogatom azt is. A diszpepsziám meg egyenesen a halogatás (a meghalogatás?) műfaja. Ezzel
nem lehet mást csinálni, csak „halogatni”, mondta az orvos. Nincs mit műteni, csak szigorú diétával és emésztést serkentő tablettákkal megakadályozni a felfúvódást, a görcsöket. „Nyilvánvaló, hogy amint járásunk tudvalevően csak állandóan megakadályozott elesés, testünk élete is csak állandóan megakadályozott meghalás, halogatott halál” –

32

tiszatáj

mondja Schopenhauer. Mit tehetek? Botladozom és halogatok. Meghalogatok és halogatom – a végső elesést.
Pozsony, március 12.
Vagyok, ahol voltam. Nem használt a kórházi kezelés. Továbbra is fáj a gyomrom, hasam,
csavargatja a belső vihar a beleimet. Hogyan megyek én így Erdélybe? A Soros-alapítvány
oklevelét olvasom. Ady Endre díjat kaptam, úgymond, az „életművemért”, s a díjjal járó
értékelés szövegezői talán titokban elolvasták a fentebbi bejegyzéseimet: ők is a „szenvedésemet” emlegetik, így: „… megszenvedett önismerettel és hitellel jeleníti meg költészetében a középkelet-európai történelmi téridőben szerzett általános emberi tapasztalatait.”
Szenvedgetek s meghalogatok hát szorgalmasan továbbra is, de közben azért végzem a
munkámat: február 15–16-án Prágában voltam, Rákos Péter születésnapját ünnepeltük,
március 7-én Pesten (a Soros-díjat átvenni, s a Széphalomnál készülő verskötetem korrektúráját is meg kellett csinálnom), a héten (március 17-én) pedig Királyhelmecre, s onnan Erdélybe (Kolozsvár, Marosvásárhely, Csíkszereda) készülünk: Szigeti Laci, Grendel
Lajos, Hizsnyai Zoli és én. Prágában és Pesten is Szigeti volt a fuvarosunk, s Erdélybe is ő
visz bennünket. Prágából alig láttunk valamit, egész idő alatt esett az eső, hazafelé Sz. Laci
Dénes György megzenésített gyermekverseit kántálta, megállás nélkül. A pesti utunk kellemesebb volt. Hazafelé megálltunk Kisorosziban, Mészöly Miklóséknál. Este volt már,
mint valami angol krimiben: nagy, sötét, sejtelmes kertben botladoztunk, csepergett az
eső. De a Mészöllyel való beszélgetésünk mindenért kárpótolt. Miklós azt fejtegette, hogy
a Balkánt karanténba kellene zárni, hogy az ott lakó népek oldják meg egymás között
a problémáikat, mert azokat senki más helyettük megoldani nem tudja/nem tudhatja. Szigeti ezt az eszmét fejlesztette tovább, mikor a Magasiskola kapcsán „kegyetlen racionalizmusról” kezdett meditálni, én meg a Miatyánkot említve, amelyben a „mindennapi kenyerünk” után közvetlen a „bűnről” esik szó, azzal toldottam meg a gondolatsort, hogy élni
(a mindennapi kenyeret megszerezni) csak bűn, ha úgy tetszik kegyetlenség árán lehet, hogy
a kettő összetartozik, a bűnt, a kegyetlenséget csak az Újszövetség hazudta el a kenyér
mellől. S hogy az Ószövetség ilyen vonatkozásban is a legmodernebb könyvünk, mert
nincs még egy könyv, amelyikben annyi a kegyetlenség, mint abban. – Hazafelé még egy
említésre méltó dolog történt: valahol Szőny táján (Komáromnál léptük át a határt) Fazekas Jóska (a Kalligram szerkesztője, különítményünk harmadik tagja) megjegyezte: ezt
a Balkán-ügyet Mészöly már a Jelentés öt egérrőlben megírta, a könyv szokatlan formájú
ládafiókja az egerekkel s a karanténba zárt Balkán ugyanaz. S én ezt az aperçut (Mészöly
kedvenc szava!) is megtoldottam, mondván: Kisoroszi zordon Herakleitoszának minden
könyve arról szól, hogy hogyan finomul az erkölcsi haladvány cáfolhatatlan matematikává. – Hja, Szigeti még elmondta, hogy Mészöly új regényében, a Családáradásban az
egyik főhős sok-sok nemzedéken át él, mikor meghal, legalább kétszáz éves. Mészöly ezt is
a bibliából tanulta, mondtam én, az Ábrahámok ott is két–háromszáz évekig élnek, mert
az egyetlen életen belül az ellentmondásokat könnyebb feloldani, mint a nemzedékek kavargásában (mondta annak idején Pascal).
Marosvásárhely, március 19.
Először 1967-ben jártam itt. Akkor is az Irodalmi Szemlét képviseltem, de csaknem harminc évvel fiatalabban. Emlékszem, megcsodáltak, hogy milyen ifjan szerkesztem a te-

2007. szeptember

33

kintélyes lapot. Akkoriban aki fiatal volt, az gyanús volt. Most azon csodálkoznak az erdélyi barátaink, hogy a Kalligram és az Irodalmi Szemle szerkesztői együtt utazgatnak.
A Látó és a Korunk ezt feltehetően nem tudná utánunk csinálni. Az RMDSz székházában
vagyok elszállásolva, ülök elterpeszkedve, egy szál gatyában Markó Béla elnöki székében,
íróasztalánál, s körmölöm a naplómat. Az idő gyönyörű, délben indulunk Csíkszeredára
(vagy inkább -ba?, ezt csak Szilágyi N. Sándor, a kitűnő erdélyi nyelvész tudná megmondani, az utóbbi időben ő cikkezget ilyesmiről). Tegnap reggel fél hatkor indultunk el
Királyhelmecről (az előző nap ott volt irodalmi estünk), Nagyváradnál léptük át a határt
(kb. du. fél háromkor), a vámosok vissza akartak bennünket fordítani, mert nem volt
meghívónk, de Szigeti felmutatott nekik egy angol nyelvű Soros-levelet, erre tisztelegtek,
s folytathattuk az utunkat. Ide is eljutott hát a kapitalizmus! Este fél hétkor voltunk a tetthelyen, a közönség fegyelmezetten várt bennünket, Láng Zsolt tartotta őket szóval. Találkoztunk még Gálfalvi Gyurival és Kovács András Ferenccel.
Pozsony, április 15.
Húsvét, nagyszombat. Hideg van, a Tátrában állítólag két és fél méteres a hó. Jégkorszak
fenyeget bennünket, kívül-belül. Az Irodalmi Szemle valószínűleg meg fog szűnni: ebben
az évben még egy fillér támogatást sem kaptunk. Ivan Hudec, a kulturális miniszter minden támogatást beszüntetett, át kell állnunk az alapítványrendszerre. Beadtuk a kérvényünket a Pro Slovakia alapítványhoz, de míg abból pénz lesz (ha egyáltalán lesz!), addig
a lapot szüneteltetni kell. S ha valami egyszer már szünetelt, azt újra indítani nem olyan
egyszerű. A kultúrában a Szlovák Nemzeti Párt akarata érvényesül, az meg nyíltan le
akarja építeni a szlovákiai magyar kulturális intézményeket. Kezdték az iskolákkal, most
a lapkiadás van soron. A Hétnek (a Csemadok lapjának) a főszerkesztője, Lacza Tihamér
a mai Új Szóban már bejelentette, hogy anyagiak hiányában kénytelenek szüneteltetni a lapot. Mi lesz velünk? Legelőször is a három helyiségünkből kettőt fel kell adnunk, mert ha
nem fogunk megjelenni, feleslegesen fizetnénk ennyi szobát. Szabó Laci és én szerződésre
dolgoztunk, velünk nem lesz probléma, de mi lesz Poláknéval és Pokstaller Líviával, akik
állományban vannak. Őket egy időre el kell bocsátani. S mi lesz a pécsi utunkkal (a Jelenkor hívott meg bennünket), minden elő van készítve, azt már nem lehet lefújni, viszont ki
fizeti majd az utunkat? Mi magunk? S végül mi lesz a májusi számunkkal? Már az is készen várja a nyomdát, s ez most egy különösen jó szám lett volna (Balassa Péterrel, Parti
Nagy Lajossal, Baka Istvánnal, Fáy Miklóssal, Thomka Beátával, Alexa Károllyal, s az én
erdélyi naplómmal). Mit csináljunk a kész korrektúrával?
Április 17.
Halnak, hullnak mellőlem az emberek, zajlik a történelem, én meg képtelen vagyok írógéphez ülni, hogy beszámoljak az eseményekről. A reggelek a legkriminálisabbak, ébredés
után mindig öngyilkos hangulatban vagyok. – Szóval meghalt Tóth Géza is, a sánta gútai
gyerek, akiről azért írhatom, hogy „gyerek”, mert egykor, Komáromban, osztálytársam
volt. Később a husáki konszolidáció prominens személyisége lett. Talán ez is vitte el,
aránylag fiatalon, hatvanévesen: ’89 óta ő is úgy érezhette magát, mint én reggelente: nem
a saját életében, hanem idegen medrekben (a szocializmus zavaros medreiben) ébredt.
Nekem sem az induló napokra vannak szabva az érzékeim. De hát velem ez már a rendszerváltás előtt is így volt, nekem a társadalmi élet minden fajtája idegen meder. S most,

34

tiszatáj

a zajlásnak indult társadalom medrében, a zajosabb „nem tulajdonképpeni létben” (Heidegger) fokozottan érzem az idegenségemet. – Apropó, idegen meder! Brodszkij idézi (Kalligram, 1995/5) Ahmatovát: „Akár egy folyót, az embertelen kor eltérített. És a vizem idegen
mederbe folyt”. „Az emberek a sztálini időkben úgy haltak meg – teszi hozzá Ahmatovához Brodszkij –, hogy nem a saját életüket élték. S ez sem múlt el nyom nélkül. Megváltoztak az ösztönök. Oroszország antropológiailag ma egy teljesen új állatkert.” S ez igaz,
de a kérdés továbbra is kérdés marad: mikor éli az ember a saját életét? „Antropológiailag” nem változtat-e meg bennünket vajon a társadalmi lét minden fajtája? Én is leírtam
vagy harminc évvel ezelőtt: „Elmém mindenből kivisít, / Minden, mi van, meghamisít”, de
én minden külső létet idegen medernek éreztem és érzek. Persze én sem vagyok következetes individualista. Ha az volnék, akkor a közösségnek, a társadalomnak, a civilizációnak
a vívmányairól, javairól is lemondanék, s visszaköltöznék az őserdő fáira. De ehhez éppen
nekem van a legkevésbé kedvem. (S feltehetően Brodszkijnak sincs.) A költő itt is a lehetetlent kísérti: így vagy úgy minden verse Rousseau-hitvallás, de a „társadalmi szerződésből” nem kér. – Húsvét hétfője van. Süt a nap, hét ágra, de azért a tavasz még odább van.
Fúj a szél, meleg nincs. Pénteken jönnek a tévések, a Szemléről akarnak műsort készíteni.
Mit mondhatnék nekik? Azt, amit a halálba induló gladiátorok a császárnak: Morituri te
salutant. Kedden meg Pécsre indulunk, remélem, nem a halálba: ISz-est lesz a Művelődésházban. Pécs, Weöresék óta új Széphalom a magyar irodalomban. Márai írja az Egy
polgár vallomásaiban: „Milyen primitív volt mindez…, ez a bátortalan, zavarában sokszor
hetyke és gőgös, kezdetleges és fennhéjázó pesti élet! Hiányzott hozzá az a két–háromszáz
év társalgási előiskola, amit Párizsban a szatócs is ajándékba kap és örököl. Hiányzott
hozzá az a személytelenség, amely nélkül nincs szalon- és társas élet.” Hát Pécsett, a Jelenkorban ez a személytelen, szalon-nyelv van alakulóban; azzal a darabos, sültrealista
nyelvvel, beszédmóddal szemben, amelyen csak gyakorlati, pragmatikus, nemzetpolitikai,
vízgazdálkodási és tojásbegyűjtési problémákat lehet közölni. Az a nyelv van itt készülőben, amely a csevegés mélystruktúrájába kódolja az egzisztencia metafizikus (mennyei és
pokoli) árnyalatait is.
Április 28.
A Márai Sándor Alapítvány Sánc utcai ülésén jegyezgetek. A kommunista idők unalmas
gyűlésein is jegyezgettem, csak sohasem a hallottakat, hanem naplót írtam, rajzolgattam.
Semmi sem változott. Most is unatkozom, most is naplót írok, fejeket rajzolgatok. S azon
muszáj elmerengnem, hogy a létező szocializmusban alig ismertük az alapítvány szót. Az
állam magánkezdeményezést látott benne, tehát károsnak, nem kívánatosnak ítélte. Most
szaporodnak az alapítványok, de csak a legritkább esetben magánszemélyek az alapítványozók, legtöbbször ezen vadonatúj, kapitalista intézmények mögött is az állam áll. Csöbörből vödörbe? Nálunk (a szlovákiai magyar társadalomban) talán a Márai Alapítvány az
első, amely mögött magánszemélyek sejthetők. De dönteni itt sem magánszemélyek fognak, hanem a nagyhatalmú ún. kuratórium, tehát megint egyfajta intézmény. Lassan befejezem Vásárhelyi Miklós karikatúráját. (Itt ül előttem, a harmadik sorban.) Kit látok
még itt? Mészöly Miklóst, Szigeti Lacit, Hunčik Pétert. Egyik arca sem olyan karikatúragenikus, mint Vásárhelyi M. kockafeje.

2007. szeptember

35

Április 29.
Szombat van, délután három. A Vastag Margóban (ez egy irodalmi műsor a rádióban, Németh Gábor szerkeszti, változó színvonalon) Parti Nagy Lajost faggatják. (Érdekes, menynyire melléfogtam a véleményemmel PNL-t illetően! Sokáig afféle szimpla szójátékgyártónak tartottam, alig különbözőnek a mi Bettes Pistánktól, aztán most egyszerre kiderül,
hogy Kosztolányi óta talán nem volt a magyar nyelvnek ilyen mestere.) Szóval PNL-t faggatják, hogy hogyan ír, mikor szokta megszállni az ihlet. S ő hosszú percekig képes erről
a közhelytémáról okosan, szellemesen beszélni. Valami olyasmit fejteget hogy nála a „luciditás” – így mondta! – nagyon ritka madár, öt perc ihletért órákig kell ülnie, kínlódnia,
gyötrődnie, ceruzát rágnia, billentyűket bámulnia. Ugyanis nem lehet tudni, hogy mikor
érkezik el az öt perc. Meg hogy nála az ihlet valamiképpen a zenéhez kapcsolódik, csak
akkor ír, ha a szövegben a zene hullámzását érzi. – Hát nálam hetek, hónapok óta se öt
perc, se hullámzás. A legjobb esetben is csak naplót vagyok képes írni. Persze azt sem sokkal könnyebb. Ahhoz is kell ihlet. Nálam azonban az ihlet kicsit más, mint PNL-nál. Én
úgy érzem, az írás mindig ihlet, mert emlék, mert költés. (Az egy perccel korábbi történés
újragondolása is emlék, azaz újraköltése valaminek, a történés és írás szimultaneitása elképzelhetetlen.) A költés pedig = önkritika, ahogy Ibsen írja: „költeni: ítélned kell keményen önmagad”. S tovább: a görög „kritika” eredetileg „válogatást” jelent, végső soron tehát az írás mindig az ihlet, a válogatás iskolája. Hogyan idézzem meg például a közelmúltamból Pécset, mit idézzek föl abból a két napból (25–26, kedd és szerda), amit ott töltöttünk? A pécsieket nemigen érdekelte az Irodalmi Szemle (ISz-bemutatónk volt), a beszélgetés a pódiumon inkább csak Varga Lajos Márton (a Szemle pesti szerkesztője) és
köztem folyt, a lap kilátásai, tervei, jelene volt a téma. Elmondtuk, hogy a Szemlének azzal, hogy Pozsonyban, tehát félig külföldön szerkesztődik, van egyfajta helyzeti energiája:
egyszerre van kint és bent. A szerkesztői élik, ismerik a magyar irodalmat, de nem kötődnek olyan szorosan a helyi (pesti, pécsi, debreceni, magyarországi) viszonyokhoz, hogy
azok megköthetnék, lehúzhatnák őket és lapjukat. S a Szemléből akkor lesz igazán irodalmi tényező, ha ezt a potenciális újító energiáját maximálisan kihasználja majd. – A személyes találkozások, ismerkedések (Bertók Lászlóval, Csuhai Istvánnal, Medve A. Zoltánnal – a Jelenkor embereivel) érdekesebbek, izgalmasabbak voltak. Meggyőztek, hogy
Weöres Sándor, Takáts Gyula, Mészöly Miklós „pannon derűje” tovább él a városban,
a város irodalmában. Azt hiszem, Pécs kiszögelési pontjai számomra a soproni cingár Petőfire emlékeztető Janus Pannonius-szobor, a főtéri dzsámi és Bertók Laci mackós alakja,
nyájas arca lesznek. Varga Lajos Márton (ő volt a sofőrünk, s ő szervezte meg tkp. az egész
utunkat is, a kirándulásunkon résztvett még Pokstaller Lívia és Mészáros András, a Szemle
munkatársai), szóval VLM egyre meg akart győzni, hogy települjek át Magyarországra. Ha
áttelepülnék, Pécsett szeretnék élni. – Hazafelé egész úton vert bennünket az eső, balesetek lassították a forgalmat, déli 12, 30-kor voltunk Pesten. Elszaladtam még a Soros Alapítványba (az Ady-díjjal járó pénzért) s az Írók Boltjába, és finita la comedia, isten veled,
Sopianae.
Keszthely, május 7.
IX. Berzsenyi Helikon Napok, ezúttal mint a magyar irodalmi folyóiratok főszerkesztői üldögélünk a Helikonon, mintegy harmincan. Ami annyit jelent, hogy minimum harminc

36

tiszatáj

magyar nyelvű folyóirat létezik. Maximum persze száz. Valóban folyóirat-irodalom vagyunk. De leszünk-e továbbra is? Nemcsak az Irodalmi Szemlének, más lapoknak sincs
pénzük. S ezért harangozták össze Keszthelyre a főszerkesztőket. Vadas F., a Dunatáj főszerkesztője beszél. Én azt hittem, hogy ez a lap már nem is létezik. Fodor Bandi az előbb
esszé-folyóiratnak nevezte. A Dunatájt. Nofene! – Rosszul aludtam. Hajnal háromkor felébresztett a fájó gyomrom és – Hizsnyai Zoli. (Tegnap este érkeztünk.) Hizsnyai, mint
Tompa Mihály Murány hegyén, szétvetett lábakkal feküdt egy vetetlen ágy tetején, és –
hortyogott. Hajnal háromkor. Akárcsak Petőfi „Miska pajtásnak”, én sem fogom megbocsátani soha Zoli pajtásnak a hortyogását, mert utána már az istennek sem tudtam viszszaaludni. De legalább megírtam a hozzászólásomat. Az előbb már fel is olvastam. A lényegét ide másolom: „Nem vagyok meggyőződve róla, hogy a pénztelenségünkön pontosan ez a fórum fog segíteni. Adja isten, hogy tévedjek! De azért az én elképzelésem szerint
arról is eszmét kellene itt cserélnünk, amiben mi, folyóirat-szerkesztők elsősorban illetékesek vagyunk, tudom, tudom, újabban már, sajnos, a pénzszerzés is a mi gondunk, de
mégis szót kellene ejtenünk talán arról is, hogy hogyan szerkesszünk, s arról a valamiről
is, amivel napjában dolgozunk, amiből és aminek lapot csinálunk: az irodalomról.”
– A párizsi Nagy Pál megy el mellettem, kifelé tart, utána húzok. Kérdezem a folyosón,
felszólal-e? Minek?, kérdez vissza, engem, illetve hát az avantgárdot itt utálják. Hát igen,
ezt is el kellene mondani valakinek egy felszólalásban. Hogy avantgárd szempontú kritika
ma nem létezik. De realista, népi és egyéb szempontú sem. Hogy Esterházy Péter Termelési kisregényét nem lehet értelmezni az avantgárd szempontjainak a figyelembevétele
nélkül, hogy Nádas Péter tulajdonképpen realista, s Mészölynek és Darvasi Lászlónak is
van „népi” jelentésrétege, azaz a konkrét művek a stílust tekintve mindig komplexek, de
a kritika fél-, negyed- vagy tizedszárnyú, mert rendszerint csak egy stílusiskolára esküszik,
s egyetlen szempontból értékel. Nem oda Buda, mondja Nagy Pali. Aki avantgárd, az avantgárd, az nem lehet népi, se posztmodern. Nem értünk egyet. Ő kimegy az udvarra, a park
szebb, mint az irodalom, mondja, én meg visszamegyek az előadóterembe. Éppen alakul
az Irodalmi Folyóiratok Társasága, egy öttagú ügyintéző bizottságot megbíznak, támogatásügyben intézzenek levelet Göncz Árpád köztársasági elnökhöz.
Budapest, május 8.
A Nyugati aluljárójában elmélkedem, a pozsonyi gyors fél óra múlva indul. A polgár a hagyomány, az anyagi javak és a (szabad) idő felhalmozásának az eredője. Magyarországon
ma sem hagyomány, sem felhalmozott anyagi javak, sem szabadidő! E helyett piszok van
és rohanás, és alpári szabadosság. Az aluljáró fala telistele vulgáris falfirkával, a tömeg fut,
tapossa egymást. S ha megáll, abban sincs köszönet. Én az újságok között válogatok, két
fiú meg egy lány néhány lépéssel odább ácsorog, beszélgetnek. Közben az egyik srác félig
lehúzza a hasán a tréningnadrágját, másik kezével lenyúl a lába közé, s a világ legtermészetesebb módján, csak úgy, csevegés közben maszturbálni kezd. S nem csak úgy odanyúl,
hanem hosszú perceken át, módszeresen csinálja. A másik kettő észre sem veszi, az ő erkölcseiket ez nem zavarja. Íme, a polgári lét magyar módra! Ebből bajosan lesz szellemi és
anyagi tőkefelhalmozás.

2007. szeptember

37

Pozsony, május 17.
Megint vihar van a gyomromban, lemegyek a klubba, kínomban már finn vodkával próbálkozom. Ideig-óráig mintha használna. Vihar van kint is, politikai vihar. Az Irodalmi
Szemle szerkesztőségében írom ezeket a sorokat, a Lőrinc-kapu u. 2-ben, a Szlovák Írószövetség üvegpalotájának harmadik emeletén. Ha kinyitom az ablakot, ide hallani a Felkelés téren tüntető hej-szlovák tömegek morajlását. Megint a „nyelvtörvényért” tüntetnek,
erős magyar-ellenes éllel. – Furcsa életforma a miénk, szlovákiai magyaroké: többségi tudattal vagyunk kisebbségi létűek. Többségi tudatunk a magyar történelemből és irodalomból vétetik, kisebbségi létünk napi tapasztalat. S a helyzet persze tulajdonképpen még
ennél is bonyolultabb. A magyarság hagyományos, történelmi többségtudatának kialakulásához anno nagyban hozzájárult Hungária kisebbségi nyelveinek a nem-ismerete: a magyar nemzetben és népben csak úgy alakulhatott ki a többség érzése, hogy évszázadokig
úgy élt a nyelvébe zárva, mint valami várban, hogy nem tudta, mit gondolnak róla a szomszédnépek, s hogy milyen sokan vannak az országban azok, akik a magyarságról radikálisan mást gondolnak (egymás között mást beszélnek), mint amit ő maga magáról gondol.
Akár azt is mondhatnánk: a magyarság ép elméjét a nyelvének légmentes elzártsága,
s benne a nép boldog, paradicsomi tudatlansága és ártatlansága őrizte meg, mert azt
a „mitológiai gyűlöletet” (Mináč), amellyel a környező népek (főleg a csehek, szlovákok, románok, szerbek) tekintettek évszázadokon keresztül a magyarokra, másként nem lehetett
volna ép ésszel-lélekkel elviselni. 1918 után aztán az ún. utódállamokba szakadt kényszerJuditok (vö. A kékszakállú herceg vára) megtanulták a korábbi kisebbségek nyelvét, s hirtelen felpattantak előttük az idegen várak korábban zárt hatodik és hetedik vasajtói, s ráláttak a „könnyek tavára” s a „meggyilkolt régi asszonyokra” (ne firtassuk most, mennyire
valóságos vagy képzelt e tó és a régi asszonyok!). Szóval nekünk, új kisebbségeknek már
napjában meg kell küzdenünk a többségi tudat és kisebbségi lét skizofréniájával is, s pluszban, nyelvtudásunk révén még a szomszédnyelvekben, -irodalmakban, a közös, de eddig
virtuális történelmünkben felhalmozódott „mitológiai gyűlölet” is a mi nyakunkba szakadt. S szakad, csőstől most is, napjában, s a privát nyakamba is. Csak elég lemennem az
írók klubjába egy kupica vodkára vagy ebédelni, s ha véletlenül Štefan M., a Slovensky spisovatel kiadó szerkesztője vagy Vlastimil K., a Literárny život (ez a nemzetiek hetilapja)
főszerkesztője mellé kerülök (egyébként mindkettő jó költő), akkor vége a napomnak, mert
addig nem nyugszanak, míg epés megjegyzéseikkel ki nem provokálnak. Még jó, hogy
másfajta, toleránsabb szlovák kollégák is léteznek, akik vagy leintik a kötekedőket vagy
viccel veszik élét az agressziójuknak. Például Marián Kováčik, a Romboid (a liberálisok
folyóirata!) joviális, Svejk külsejű főszerkesztője, ha meglát, már messziről kiabál: „Juro,
daj mi žemle!”, ami annyit jelent, hogy „Juro (gyakori, becézett szlovák személynév), adj
zsemlét!”, de a mondat a szlovák fül számára az „Irodalmi Szemlé”-t idézi (Jurodajmi
Zsemle), illetve fordítva: az „Irodalmi Szemle” kimondva úgy hangzik, mintha valaki
a szegény Juro utolsó zsemléjét is elkönyörögné. Fullánk persze ebben a szójátékban is
van, oda céloz, hogy a magyarok, úgymond, egyre csak kérnek, követelnek, csak pénzért,
támogatásokért járnak a szlovák hivatalokba. De a derű mézével megkenve a csípés sem
fáj annyira. – Apropó, pénz! Összehasonlításképpen: az Irodalmi Szemle 400 ezer koronát kapott a Pro Slovakiától (a kulturális minisztériumtól), a Slovenské pohlady (a szlovák
nemzetiek folyóirata) 1 millió 500 ezret. Nesze neked, Jurodajmi Zsemle! De a magyar

38

tiszatáj

(magyarországi) hivatalok sem kevésbé mostohák hozzánk. Felhívtam az előbb az Illyés
Alapítványt, valami Szabó úr rám förmedt, hogy próbáljunk beleférni a 400 ezerbe. Lecsaptam a kagylót. Csörög a telefon, Makrai, a Madách Kiadó pénztárosa hív, hogy a magyarországi szerzőink csak itt, Pozsonyban, koronában vehetik föl a honoráriumukat.
Tapír úr, mondom neki, maga azért van, hogy elintézze, ami még nincs elintézve, s nem
azért, hogy állandóan nemet mondjon. S megint lecsattantom a kagylót. Ma nem ajánlanám Honszerető K.-nak (Vlastimil = honszerető, honnak kedves) és Stefan M.-nek, hogy
belémkössenek. Megyek haza. Megint csörög a telefon, az ajtóból lépek vissza. VLM telefonál, hogy Pesten nagyon jó a visszhangja az ötös számunknak. Végre egy jó hír ezen az
utálatos, borús, viharos napon.
Május 19.
Hideg van. Tavaly ilyenkor már kánikula volt, most 5–10 fok körül mozog a hőmérséklet.
Az eső minden nap esik, dúsan sarjad a fű, zsendül a természet az ablakom alatt. A mi városnegyedünk a „város pereme”, de nem a József Attila-i értelemben. Itt nincsenek gyárak, az ablakom alatt már a végtelen csallóközi síkság, a zöldellő búzamezők kezdődnek.
De az ég tele van szuperszonikus repülővel. A repülőtér is itt van, nem messze, csaknem
az is az ablakom alatt. Valami repülős bemutató, díszszemle zajlik a zöld kozmoszban. Két
külön-anyagú világ egymás közvetlen közelségében, s egymásról tudomást nem véve. Zúg,
morog, morajlik az ég – ízelítő a harmadik világháborúból. Ha ezek az újkori sárkánygyíkok csak kicsit is közelebb jönnének hozzám, a bőgésüktől beszakadna az ablakom,
a bombáikat már ki sem kellene oldaniuk. – Egyébként a tudósok kimutatták, hogy a világ
zajmentes területe évente tizenhatszorosan csökken. Azaz hamarosan nem lesz egyetlen
talpalatnyi hely sem a világon, ahol abszolút lenne a csönd. Schopenhauer szerint a butaság egyenes arányban van a zaj elviselésének fokával. Minél több zajt vagyunk képesek elviselni, annál butábbak vagyunk. Künn tulajdonképpen a butaságunk entrópiája robajlik.
Május 20.
A rádióban az irodalmi szerkesztők műsora megy. Perneczky Géza könyvet írt a századvég
művészetéről. A szerző beszél. Valami olyasmit magyaráz, hogy a mai művészek, festők,
írók nem tudják kitölteni művészettel, alkotással azt a mérhetetlenül megnőtt teret, amelyet a francia forradalom, a polgári szabadság és az avantgárd művészetek szabadsága kialakított. S ezt tapasztalva – olyan „savanyú a szőlő” formán – visszahúzódnak a helyi érdekű szabadságokba, a kis történetekbe, a posztmodern eklektikába. De ezzel nemcsak
a modern művészet ér véget, állítja Perneczky, hanem általában annak az alkotó-teremtő
folyamatnak is vége van, amely a gótikával és a reneszánsszal elkezdődött. A mai (értsd:
a 20. századvégi) művészet már csak ismétlés, újrakérődzése valaminek, másolat, manír,
modor. – Perneczkynek valószínűleg igaza van, én mégis másként közelíteném meg a dolgot. Talán úgy, hogy a korlátlan szabadság esztétikailag nem produktív, mert nem formaképző. „Az egység (értsd: a forma) annál erőteljesebb, mennél gazdagabb és többrétű
a sokféleség, melyen úrrá kell lennie” – mondja Hartmann. A századvég lemond a világ
beláthatatlan gazdagságának, sokrétű bonyolultságának a formába állításáról, és saját, belátható tereire húzódik vissza: nem a világra, hanem önmagára reflektál. S különféle jól
hangzó, tekintélyt parancsoló, de végeredményben csak hellenizáló és szimplán agnosztikus elméletekkel természetesen meg is ideologizálja mindezt. (De nagy a gyanúm, hogy

2007. szeptember

39

a „hellenizálódás”, a tét nélküli szabadság és alkotás ma is, akárcsak a Nagy Sándort követő
időkben, a radikális változások előhírnöke.) A 20. század vége művészetének a betegségét
formátlanságnak hívják. Ami persze kapcsolatba hozható akár a parttalan szabadsággal,
s így Perneczky eszméivel is. – Meghalt Páskándi Géza, hallom szintén a rádióban. Megérdemelne tőlem is egy nekrológot. A hatvanas és hetvenes években kétszer is járt Pozsonyban. Mind a kétszer én voltam a cicerone-ja. Úgy ’75 táján jegyzetet írt rólam a Kortársba, „Tőzsér” címmel. Azt fejtegette benne, hogy én valamiféle jelenség vagyok a szlovákiai magyar irodalomban. Hát, azt nem tudom, hogy én mennyire vagyok vagy voltam
jelenség, de hogy ő az volt, az biztos. Ha írnék róla, azt a kezdő korszakát írnám meg, amikor, Tandorival csaknem egyidőben, ő is egy sajátos rag- és képzőköltészetet, grammatikai
poézist művelt. – Állítólag neki is az volt a baja, ami Antall Józsefnek: nyirokrák. De
a tartásában, komor gőgjében is volt valami az Antall Józsefes nagyúrból. Mikor utolszor
volt itt, kényúrként ült a Carlton kávéház foteljében, két ökle az asztalon, s úgy mondta:
nőt akarok! Szóltam a „Grófnak” (jellegzetes figurája volt a hatvanas–hetvenes évek pozsonyi kávéházainak, korzóinak), kerítsen valami szoknyát. Ő meg aztán egy másodéves
jogászlányt terelt be a Carltonba. Másnap kérdeztem a lányt, mi a véleménye a költőről.
Az irodalmi műveltségű jogászlány csak annyit mondott: Bölény! Azóta már sem a Gróf,
sem a lány, sem a „szatmári bölény” nem él. Halnak a barátaim, csapkod mellém a mennykő
erősen. – S még mindig a Bán Magda szerkesztette kitűnő irodalmi műsort kommentálva:
Marno János rockoperát írt Az ember tragédiájából. Éppen Marno! Azt magyarázza, hogy
az érthetetlen versei után érthető szöveget akart írni. Erre befizetek!
Május 21.
Parti Nagy Lajos A hullámzó Balatonját olvasom. PNL témái többnyire újsághírek:
a csikkszedő az ágyában, a negyedik emeleten cigarettázik. Gondatlansága folytán kigyúl
alatta az ágy, a férfi, mintha egész életében ezt csinálta volna, kidobja égő paplanát az ablakon; a kukázó asszony azért áll be a bolt előtti sorba, hogy a sorszomszédjától rumra
valót kunyerálhasson; a falvédőfestő nő legszívesebben posztereket másolna, de a férje
primitív rajzokat rajzoltat vele, hogy „kékfestőként” népszerűsíthesse, árulhassa. Közhelyek, ha úgy tetszik: realista témák újra írva, „dekonstruálva”. PNL úgy tesz, mint
Shakespeare a reneszánsz ponyváival: a stílus, a nyelv radikális megújításával, nagy költői
erővel új világokat teremt belőlük. De PNL-nak valamiképpen az omnipotenciája is
Shakespeare-re emlékeztet: akárhol szúrja meg magát, az egzisztencia és társadalom univerzuma buggyan ki belőle. Sokszor persze éppen ez az omniptencia-tudat viszi tévútra.
Elhiszi magáról, hogy mindenre képes, s nem ügyel eléggé a reális és irreális keverésének
az arányára. A Waldtrockenhammeri átiratokban egy hangszer beszél, kéri a professzort,
hogy transzvesztitálja át – vélelmesen (PNL kifejezései!) – spinétre. Nincs az az omnipotencia, nincs az a Mindenható, amelynek a nézőpontjából ez az abszurdum értelmezhető!
Illetve hát a kínálkozó jelentés (mindenki más akar lenni, mint ami!) túlságosan banális,
azon túl pedig csak üres nagyotakarás van a „beszélyben”. (PNL szóhasználatában a „beszély” nem elbeszélést vagy novellát, hanem tárcát, glosszát, karcolatot, jegyzetet jelent.)
Május 25.
Borzasztó feszültség van bennem. Miféle dinamó tölti vajon az idegeimet? A gyomrom és
a fogam fájdalma? (Hajnal óta a fogam is hasogat.) A felhőkben csattogó villamosság? (Az

40

tiszatáj

éjszaka cseresznye nagyságú jegek verték az ablakomat.) Megyek fogorvoshoz. Az autóbuszban, mellettem egy sokdioptriás öregúr a Slovenská republikát olvassa, szinte az orrával, közben hümmög, fel-felhorkan. A Slov. rep. a hej-szlovákok napilapja, magyarok,
csehek, zsidók ellen uszító nacionalista újság. Mečiar kormánya a kisebbségeknek megítélt 58 millió koronából a Slovenská republikát és Slovenský juh-ot is támogatja (ez
utóbbi még a Slov. Rep.-nál is bornírtabban nemzeti), mondván, hogy ezek az újságok tulajdonképpen a délszlovákiában élő „szlovák kisebbség” (sic!) lapjai. Az Irodalmi Szemle
meg férjen bele négyszáz ezerbe! Zúg a fejemben az újabb dinamó! Boszniában, túszokként, kiskatonákat kötöznek a fegyverraktárakhoz, olvasom az öregúr újságában. Egy cseh
apa elmondja, hogyan látta meg az esti tévé-híradóban a fiát egy ágyú kerekéhez kötözve.
Sivalkodnak a transzformátoraim! Útközben beugrok az ISz-be. Sehol senki, a szerkesztőim természetesen még az igazak álmát alusszák, holnap meg zárni kell a lapot, zárhatom
egyedül. Vissza az autóbuszba. Rákerül a korona a fogamra, de az továbbra is bőszen hasogat. Minket Mečiarék pontosan úgy kötöznek, túszokként, évszázados feszültségek
ágyúihoz, fegyverraktárakhoz, mint a szerbek a cseh és az unprofóros kiskatonákat. Horn
meg kb. azt mondja, amit Mészöly a Balkánról: karanténba velünk!, oldjuk meg a problémáinkat magunk! Hol rontottuk el a dolgainkat? A karantén borzalmához pluszban (de ez
a plusz nekünk, íróknak, kultúracsinálóknak: egzisztencia) még hozzájárul, hogy ebben
a barbár színjátékban a kultúráról is hangsúlyosan szó van. A „genocidálók” nemcsak népeket, hanem kultúrákat is ki akarnak irtani. A hatalom a „nagy” francia forradalom óta
rendre a kultúrával legitimálja magát, s ezt a legitimációt, a kultúrával összeházasított politikai hatalmat nevezték el az ideológusok nemzetnek. Ezért veszélyes a másik nép kultúrája: a másik kultúra – másik nép, másik nemzet hatalma. El kell pusztítani.
Június 11.
Tsúszó Sándor képzelt személy: a „szlovákiai magyar költő”. Hizsnyai Zoliék leleménye.
Nincs és van. Már a rádióban is van: a mai Gondolatjelben Németh Gábor beszélt róla.
Eléggé ötlettelenül. Én nem csak iróniát és öniróniát érzek a figurában: a lehetőségét is
érzem valaminek. S azért jó (a figura), mert nem tudom biztosan, hogy mi az a valami,
amit jelent. Ahogy a „szlovákiai magyar költőről” sem tudhatunk sokat. A magyar költő az
Pozsonyban is „csak” magyar költő. Nem igényli a további jelzőket. Sőt ha jól megnézzük,
a „magyar” jelzőnek is csak akkor van értelme, ha a nyelvre, s arra a történelmi-kulturális
anyagra vonatkozik, amely a versben tulajdonképpen szintén nyelvként, formaként funkcionál. De a „szlovákiai magyar költő” vidáman éli világát. Van, holott esztétikailag megfoghatatlan, meghatározhatatlan, megfogalmazhatatlan. Nem kellene, hogy legyen. Nyugtalanító tényező. Imaginárius szám, amely felborítja a helyes, ellenőrizhető rendszereket.
Eddig persze még nem sok vizet zavart a magyar irodalomban. Az első és utolsó szlovenszkói/szlovákiai magyar költő Mécs László volt. S ő sem egészen a verseivel hatott, hanem
a papi ornátusával. De hatott: 1944-es francia nyelvű kötetéhez Paul Valéry írt előszót,
s a nagy francia költő azt írja Mécs költészetéről, hogy „megmagyarázhatatlan belső energiát sugároz”. Ez a mondat, s főleg az a tény, hogy ezt Paul Valéry írta le, számomra máig
− 1 . Imaginárius szám. Tsúszó Sándor-szerű talány.

2007. szeptember

41

Július 13.
Tegnap Perőcsényben voltunk. Mi, azaz az Irodalmi Szemle szerkesztősége: Poláké, P. Lívia és én. Perőcsény kis falu a Börzsönyben. Kerestem a nyírfákat, azt hittem, hogy a „börzsöny” a szláv „brezá”-ból való, ami nyírfát jelent. De csak „szőke bikkfákat” találtam, láttam, mint Csokonai Kisasszondon. Itthon aztán utánanéztem a Börzsöny etimológiájának,
s látom, hogy a szó a szláv „brezsan”-ra megy vissza, ami parton, dombon lakó embert jelent. A táj gyönyörű, de a „parton lakó emberek” kihalóban vannak Perőcsényben: a falu
lakossága erősen fogyatkozik, sok az üres ház. A megüresedett portákat pesti értelmiségiek, főleg írók vásárolják föl. – Minket a Szemle pesti gazdája, Varga Lajos Márton hívott
meg a faluba, aki szintén itt vett magának egy hétvégi házat, tulajdonképpen egy komplett
paraszt portát. Afféle kihelyezett szerkesztőségi gyűlést tartottunk Lajoséknál. Jelen volt
még Balassa Péter (aki a hétvégeken szintén perőcsényi lakos, VLM-tól néhány házzal
odább lakik; mint egy orosz földesúr vagy muzsik: szakállas, súlyos léptű; most Nádas
Péter monográfiáján dolgozik), s ott volt még Csák Gyula (a felesége Szabó Pál unokája) és
Alexa Károly (Alexa azt mondja, hogy a feleségével együtt két mázsa; össze is tört alattuk
VLM lócája). Főleg az Irodalmi Szemle anyagi helyzetéről tárgyalgattunk, Balassa P.
megígérte, hogy szól Vásárhelyi Miklósnak, a Soros-alapítvány kurátorának, Alexa K. pedig a Rákóczi-szövetséget mozgósítja. VLM háza egyébként kész paraszt múzeum. Számomra van benne valami torokszorító: úgy érzem, gyermekkorom paraszt házai végérvényesen esztétikummá, azaz múlttá merevednek.
Július 24.
Verstéma: 5–6 év körüli kisfiú játszik a gyalupad alatt, a gyaluforgácsban. Egy hajasbaba
szájába nyomogatja a fütyülőjét: szoptatja. 18 éves bátyja, Pista, a másik gyalupadnál dolgozik. Egyedül vannak otthon. Hirtelen túl nagy a csend a műhelyben: hol van Pista?
A gyermek eszelős rémülettel ugrik talpra, rohan be a faluba, torkaszakadtából ordít. Öreg
ember áll az egyik kapuban, botra támaszkodva. A gyermek oda fut hozzá, s bömbölve
kérdi tőle:
– Gábor bácsi, nem látta Pistát?
Ez az életem első mondata, amelyre pontosan emlékszem. Főleg a dallamára, a lejtésére, de szinte minden hangjára is, külön-külön. Egzisztenciális élmény, a létbeli magány
tébolyult első megérzése, egyfajta ontológiai rettenet véste az emlékezetembe. Akkor még
nem tudtam, nem tudhattam róla, de e korai kozmikus rémületben először jelent meg
számomra a Gondviselés hiánya: az Isten a saját hiányában.
Mai, felnőtt, sőt öregedő fülemben az egykori mondat sokszor így cseng vissza:
– Gábor bácsi, nem látta Istent?
Ma már persze ritkán kérdezem, hogy hol van az Isten. Igaz, nem is nagyon van kitől.
Hol van már az egykori Gábor bácsi!
S hol van az egykori kisgyerek!
Két hónap múlva hatvanéves vagyok.
Botladozom és halogatok. Meghalogatok és halogatom – a végső elesést.

42

tiszatáj

LANCZKOR GÁBOR

Kénszag
Michelangelo Merisi da Caravaggio:
Keresztelő Szent János lefejezése
A hullámok fehérlő foltjai
a mélyben. Mintha egy ős-éjszaka
forrongó csillagképei ütnének át a nappali
égbolton. És nincs földszaga
a földnek. Nincs a föld. Kifordult önmagából.
Eltűnt. A végtelen kék űrre váltván
magát halottai porából.
És vissza. Repülőtér betonjára Máltán.
A föld, akár
a halál angyala.
A szárny
két széles gyolcsszalag,
a mellén, vállán át- és áttekerve és megkötve hátul
finom kis csípője fölött.
Tartja a tálcát. Megrándul
a torokban kivérző test hátrakötött
kézzel előtte lenn a földön.
Leteszi a kardot a hóhér. Tőrt. A nyak hátsó felét.
A csigolyáit.

2007. szeptember

43

Michelangelo Merisi da Caravaggio:
Szent Lúcia temetése
Megszökött a vallettai börtönből. És hajóra szállt Szicília felé.
Siracusába.
Ott megfestette ezt az oltárképet.
Lábuk előtt hever. Sírgödrét ássa,
a katakomba-mélyet
a katakomba
nyirkos talajába két férfi.
Át van metszve a torka.
A püspökük Isten áldását kéri
a gyülekezetükre. Rögtön elnyeli a hangokat
a vastagon lerakódott sötét hamu.
Lefojtva világítanak
a friss fenyőhamuszín ég fényében
a hó kiterjedt foltjai.
Lenn,
a gyengéden meghúzott körkörös szintek alatt a naxosi
öböl. A fekete hamu. A kórók a lávakövek között. Fenyők.
És gesztenyék. Nyárfák. Szőlők és kaktuszok. A madarak.
A gyíkok. A föveny.

44

tiszatáj
Michelangelo Merisi da Caravaggio:
Lázár feltámasztása
Észak felől
keresztülzúg egy-egy nagyobb darab
levegőtlen széltömb a völgyön.
Bolyongok
a ferde síkon öklömnyi fekete bazaltok,
pordűnék közt tovább. A felséges főkráter
felé. Keresztül a széles gerincen.
Fakul a szürke éter.
Roppant hangjegynek látszik innen
a füstölgő vörösesbarna kúp
sötét, hosszanti hasadéka.
Oda. Parányi jégtűkkel vadul
a szél. És mint egy véka
ezüst, felragyognak a meredély kagylóhéj-forma nagy
[ hófoltjai.
Körös-körül a fekete hamu felszíne
elkezd átizzani,
a legsötétebb porszemcséivel.

2007. szeptember

45

SILAY F ERENC

Személyes vers
Dsida Jenőnek

Erős a magány: csőre töltött fegyver,
halántékon ég angyalléptű verssor.
Szelleme szárnyán térdepel az ember,
lelkét szaggatja házsongárdi sírsor.
Ha a Szellemet sötét kútba ássák
osztják testét az oszthatatlan Földnek,
az árulókat otthon-torra várják,
kardok villognak: lelkeket elölnek.
Bodzafa hűsben kakukklelkek szólnak,
rigó sárga csőrrel sivít a nyárba,
hazátlan rikoltozás Égi-ólnak:
imáink tornya porlik Euró-várba.
Ó, Szívek Temploma, száz világillat,
a Sas halála előtt a földre száll,
Verecke vízerén vak halász ringat:
a Királyhágón Attila kardja áll.
Hány Zsoltárnak kell égre kapaszkodni,
más nyelven vérezni vihar-homokon?!
Kripták oltárán tovább fohászkodni,
az Idő pecsétje: forró homlokon.

46

tiszatáj

Szonett Erdélyből
Jöttem keletről: szembe a Napnak
Se mirtusz se tövis nem védi arcom
Vert szíveken Sámán tüzeli harcom
Itatna borral eladna papnak
A lélek korsóját széttiporja
Áruló imáit Angyal ha viszi
Jézus és a Három koldus még hiszi
Lehet-e győztes Trianon torja
Levágott szárnyú galambországok
Vezértollaitok áldó fényben
Héjaszemmel Európa vigyáz rátok
Minket megalázni váró éjben
Koszorúba kötve hó és dér ragyog
Ujjak pávabegyére mind ráfagyott

2007. szeptember

47

HATÁR GYŐZŐ

A műfordító szíve gerezdes szerkezetű
„KEGYELMES URAM! – Sohase merészeltem volna Horatius silány arcképét Eminenciádnak
bemutatni, ha nem vettem volna fontolóra, hogy annyi jótétemény után, amelyben részesültem, a hallgatás, melyre tiszteletem mostanáig kényszerített, hálátlanságnak tetszenék,
és hogy akármilyen jogos bizalmatlansággal viseltetem is munkámmal szemben, annál
több bizalommal tartozom Kegyelmességed jóindulatának. Annak köszönök mindent,
amit elértem; és pirulni vagyok kénytelen, hogy hálám fejében mindössze egy olyan ajándékot nyújthatok át, amely oly kevéssé méltó Kegyelmességedhez, s oly elenyésző ahhoz
képest, amivel adósa vagyok” – és így tovább, és így tovább. Az ember alig tudja kacagás
nélkül megállni – ahogy Corneille Richelieu bíboroshoz felfele, AJÁNLÁST ír Horatiuszról
szóló tragédiája elé (mely arcképnek silány – egyet se kételkedjünk benne); aztán a nevetés elvékonyodik és a szája-sarka az olvasónak keserűen legörbül. Így és ilyeneket írtak
a korlátlan hatalom birtokosainak, még amikor kandinálisok váltották egymást a főhatalom
székében és Franciaország végső fokon teokrácia volt; és – ha nem is szó szerint és nem is
írtak – így és ilyeneket kellett gondolniuk a pennaforgató szegénylegényeknek abban
a Kemény Diktatúrában, amelyet a legfiatalabb nemzedék elképzelni se tud; ez volt a Nagy
Miheztartás, aszerint kellett élni, verset válogatni és tömegével verset fordítani, ha a költőnek kedves volt az élete- és a gyomra.
Kálnoky Lászlótól magától tudjuk azt az anatómiai sajátosságát a műfordítónak, hogy az ő
szíve gerezdes szerkezetű; mert –
…ha rendelésre új munkába kezdett
lefarigcsált szívéből egy gerezdet.
De hány gerezd kell hogy ott lett-légyen eredetileg a szívében, ha csupán a világlíra
legjavából a műfordító 330 költő 30.000 verssorát magyarítja, vagyis tízezrével kell hogy
osztogassa „szívének gerezdjeit” – s akkor hol van még Színháza, Goethe, Corneille,
Racine, Hugo, Moliére verses drámáinak átköltései: mi tékoz természet kellett hogy legyen, hogy ily bőkezűen pazarolta másokra szíve-gerezdjeit – gondolhatná a ma élő Kis
Naiv – holott egybemaradó szívével tulajdon líráját szaporíthatta volna…! Mert elemi feledékenységünk már ilyen: kibutulásunk a történetből/a Történelemből amilyen rohamos,
még külön léglökéses ösztökét kap elzárkózásunktól, ahogy az ezredforduló diadalívén
átalhaladva, s küszöbén átlépve, már tudomást sem akarunk venni róla, hogy milyen
kényszerpályákon járt/zajlott/bonyolódott tízmillió magyar élete, hogyan torzult hozzá az
irodalom korszakos korpusza és milyen visszamaradó hegek, jóvátehetetlen sérülések,
életmű-torzalakzatok jártak a nyomában annak a diktatúrának, amelynek goromba sátán-

48

tiszatáj

vigyora már-már jóságos mosollyá szelídül az aggmenházak egynémely lakóinál, ha fiatalságuk ízét- és zamatját azonosítják a hatalom gyakorlásának néhai örömeivel.
Van két sokágú, alakos, ormolu gyertyatartóm, melyek egyikén pompás karosszékben
Corneille ül, kezében kitekert pergamen tekercsen a felírás CINNA, HORACE, LE CID, a másikán, ugyanolyan királyi karosszékben Moliére, az ő papírtekercsén a felirás L’AVARE, TARTUFF, LE MISANTHROPE.
Még 1987-ben, történetesen ugyanaznap szereztem, amikor a posta elhozta Laci KIRÁLYOK, HŐSÖK, DOKTOROK c. pompás fordításkötetét, benne Corneille HORATIUSZával és Molière BOTCSINÁLTA DOKTORával. Azóta is, valahányszor vacsoravendég van nálam és a Kálnoky-gyertyatartókat az asztalra tesszük, a gyertyákat Laci emlékére gyújtogatom – hoszszan magyarázva a vendégnek az elnevezés eredetét. Vonzrokonságunknak csupán a kisebbik oka, hogy magam is voltam „evezőslegény” ugyanazon a gályapadon, rákényszerülve a műfordításra – szakmányban, ha nem akarok felfordulni éhen – tudom, milyen
annak a bolondnak lenni, ha buzgón töltögeti saját vérét idegen szellemekbe. Nagyobbik,
igazi oka a szerető csodálat, a csodáló szeretet a Mester és művészete iránt.
Nagyon is tudatában vagyok annak, hogy a Festschriftben sokan nem bíznak: jól teszik. Féltucat esszét írtam KL köteteiről, sorra ahogy megjelentek s ő elküldte volt: ha valamin fennakadtam, leveleimben nem rejtettem véka alá s olykor pedzettem magában
a tanulmányban is, akinek kedve tartja, utánanézhet1. Itt hadd szorítkozzam csak arra, ami
bennünket összehozott s aminek tulajdoníthatni, hogy Laci oly bizalommal fordult hozzám leveleiben. Kik voltak, kik lehettek azok, akik rangját tagadták, tőle mintegy megtagadták, s így, ilyen mellőzöttségében közöttünk rangrejtve járt…?! Valamikor Párizsban költőfejedelemmé tették – s tőle várták volna az éjféltájt odabólintó „lovaggá-ütést” –
kezdők a pályán, költő-palánták és -palántanők, fiatalok.
Három-négy társa ha volt ebben az enciklopédikus tudásban: a világlíra teljes anyagát
mondhatni enciklopédikusan ismerte; a mesterség csínja-bínja, a poétika története, versformák, prozódia, a rímszótár s annak lassú telítődése, valószínűtlen hosszú asszonanciák,
tiszta rímek, fattyúrímek/kancsalrímek/karcos-érdes rímek, rím-karikatúrák, ripacskodó
nyelvi galamátyok – mind-mind: a kisujjában volt2
– az ÖSSZEGYŰJTÖTTbe (1980 májusában küldte meg, kettőnknek dedikálva) ha akárhol felütjük, belelapozunk: minden darabja „rögtönzésnek” hat; könnyedségben felülmúlja Vas Istvánt, igazándiságban Illyést messze lehagyja, marginalizált-elnyomott-elhanyagolt volta tematikájában kiprovokálja belőle a teljességet s regiszterének széltehossza mint senki másé. Egyszerre tudatos – mert a műforma gyeplőjét soha nem ereszti
el – s teljesen az ihlet hatalmában alkot – mert a vers menetét mindig arra tereli, amerre
ihlete parancsolja.

1

2

HGY „IRODALOMTÖRTÉNETE”. Tevan Kiadó; 100 tanulmány- és könyvismertetés, válogatta Lakatos István; 1453–157 old. Békéscsaba – 1991.
„Kálnoky kimért, tisztán komponált versszakokkal dolgozik, nem vágja el váratlanul a zenét, nem
disszonáns, sőt a formai zártság kedvéért olykor kikerekíti a gondolatot (…) Verselése olyan kimunkált, hogy a legnehezebb feladatokat is könnyed eleganciával oldja meg” – írta róla Lengyel
Balázs, még 1959-ben. Műfordításairól szólva, Rába György, 1970-ben ír: „(ezek) sarokpontja,
úgy tűnik, a rím. Tisztán csengő rímeinek, teljes asszonáncainak erős figyelemfelhívó szerepük
van”.

2007. szeptember

49

Könnyen teheti: fiatalon kinőtte a tévesztőrímeket; s szinte „gondolkozás nélkül” tud
versnyelven beszélni.
Megszenvedte költészetét: megszenvedett ezért a tudásért a szegény, és a szenvedés
minden elképzelhető monétájában fizetett. Fizetett a tüdejével – egy életen át – fizetett
a rémüldözéseivel, amennyi csak a sokéves, áldatlan-rossz társbérlettől telik; fizetett az éjszaka rémeivel, amikor élőre és halottra / az éj, mely a velőt a csontokból kiszopja; és fizetett azzal a színarany, romolhatatlan monétával, amennyit a tulajdon költészetének potenciájából odaáldozott3; a csodák-csodája, hogy még így is, lírája terjedelemre is – kiteljesedett. Rejtély, hogyan csinálta, de megőrizte kedélye valami elemi romlatlanságát, szelleme fiatalságát – úgy, ahogy a kamaszkorból, még Egerből magával hozta:
Hazarohanok szédült-boldogan
a kisvárosi utcán, tántorogva,
s boldogságomban felkötöm magam
pettyes nyakkendőmből hurkot bogozva
Két sarkam pajzán indulót dobol,
míg himbálódzom az ablakkilincsen,
s azt kívánom, bár jönne komoly,
józan felnőtt, hogy mérsékletre intsen.
Intuitíve sejteni vélem, hogy az egzakt tudományokban csakúgy, mint a humaniórákban, azok minden visztájába betekintése – s valamennyiből annyi ismerete volt, amennyi
poétának kell (fiatalon Schopenhauert olvasott) – és értett hozzá, hogyan tegye ismereteit
költészete szárnyává. Jelleméből folyt és alkatához tartozott, hogy váltig szembenézett
élete és világa tényeivel, mit sem lakkozva / kozmetikázva / kisebbítve rajtuk – amiben
kivált fegyvertársamnak éreztem; s akkor még nem említettem lényének igen fontos
megtartó ingrediensét: humorát.
Sokan sokáig pesszimistának könyvelték el – ugyan miért? Hát egyfajta pesszimizmus
nem a férfiember alkati sine-qua-non-ja, az elébevágás minden élethelyzetnek, a készenlét, hogy minden sorsfordulat benne emberére leljen…? Demokráciákban KL A KEGYELET
OLTÁRÁN c. groteszkjéhez hasonló szurkapiszka paszkvillusokat tucatjával írnak és adnak
közre; ám amikor 1960-ban a paródiát közölték, a váltig hiperesztéziás Pártállam felsziszszent, a vers akkora botrányt váltott ki, hogy volt, aki nem merte felhívni lehallgatott telefonján, utóhatását évekig szenvedte. Az akaratos félreértőknek szerényen, halkan válaszolni próbált SZÉLJEGYZET c. remeklésében –
Ha lába tilosba botorkál,
öklét mutogatva dühöng
a nyalnok, a tollnok, a polgár –
s hajdú, ki harangot önt.

3

„A fordítás nagyon is akadályozott a versírásban, évekig nem egyszer egy sort sem írtam, és bizonyos, hogy a versfordítás taposómalmában köteteim vesztek el pótolhatatlanul” – válaszolta KL
1974-ben, az Írószövetség Műfordítói Szakosztályának körkérdésére.

50

tiszatáj

Az ÉS hasábjain jelent meg a botrányt kirobbantó vers; ám a lap akkori főszerkesztője
nem tartotta javallatosnak, hogy KL visszavágását is közreadja… Szerencsére idős korára
rácáfolt azokra, akik lepesszimistázták – még akkor, a pártállam kötelező, ronda optimistasága idején, amikor a borúlátás valakit rossz hírbe hozhatott: humorát megnemesítette bölcsessége, bölcsességét „tolerábilissá” tette humora.
Fordítói beleélő képességében – talán az egy Lator László kivételével – minden társát
felülmúlta. Jóllehet egyhelyütt magát „a legmegcsömörlöttebb versfordítónak” mondja,
hihetetlen önmegtagadással – és önfeledtséggel veti magát az idegen vers árjába. Sajátos
módszereket eszelt ki „az ihlet, vagy legalább a papírihlet előidézésére”, s erről így ír:
„…megtudtam a fordítandó költő életéről mindazt, amit megtudhattam, és végül sikerült
a munka időtartamára elképzelnem, hogy én vagyok Goethe, Heine, Hugo, Rilke stb.; amit
a színész is csak akkor nyújthat kitűnő alakítást, ha képzeletben a színpadi személy bőrébe
bújik” (1974). Nemhiába nevezi jeles monografusa a FAUST Második Részének KL.-átköltését a mű definitív magyar változatának4
Ahogy igazolványának személyi adatait, úgy ismerte-tudta élethelyzetének koordinátáit, tisztában volt a bolygóval, amely csillaglakása, a korpuszkulákkal, amelyek testét,
kortexét alkotják és reflexintegráljában – költészetét.
Tisztában a valláshiedelmek álmatagságával, amelyek a gyermeki szinten megrekedt
emberiséget érzelemvilágában regulálják, tisztában költészetét behüvelyező, ismételhetetlen – és egyedi porhüvelyének törékenységével, ami szigorú életrendjét megköveteli; és
tökéletesen tisztában volt költői rangjával, nevének jövőjével és azzal, hogy irodalmunk
hivatott számontartóinak mi évekre elhúzódó munkát ad majd, hogy életművét felmérjék
és mindenkori fiókozataikban elhelyezzék. Bölcsességén és humorán is átsüt, hogy mindeme dolgokkal mi maradéktalanul tisztában van – amint az napnál világosabban kitetszik
A SZELLEM KÉJELGÉSE c. szonettjéből:
Én, azaz a százbilló atom,
mely engem képez, s mit énnek neveznek,
én, hű antennája gyanús neszeknek,
melyek átszűrődnek a falakon,
én, aki majd kicéduláztatom
én, kit mumifikáltan polcra tesznek,
én, aki decimálnak, jegyzetelnek,
s bibliográfiákban lakhatom,
megteszem az élőtől adatig
vivő utat, s túljutok ama zónán,
hol a kijózanult költő belátja,
4

„A Kálnoky-féle FAUST II. beláthatatlan ideig alig szorul korrekcióra. A hatalmas mű minden
egyes rétegére „rímel” a költő: a drámai költemény középkorias hangulata tökéletesen megfelel
Kálnoky eredendő hajlamának (…) Faust áhítása, olthatatlan sóvárgása a teljességre és halhatatlanságra, Mefisztó lenyűgözően okos iróniája, fonák látásmódja, s az egész műből sugárzó szépségeszmény – mindez ideális rezonálóra talált Kálnoky személyében” (Alföldy Jenő: „KL”. Az
Akadémiai Kiadó KORTÁRSAINK sorozatában; Budapest 1977)

2007. szeptember

51
hogy az emberöltőnyi pásztorórán
simogatnia más nem adatik,
csupán egy pontosvessző térdkalácsa.

Míg én London promontóriumáról kémleltem a honi irodalmi táj csipkézését és a Támogatás / Tűrés / Tiltás protuberanciáit, neki meg legendás / gyötrelmes lakásproblémája is jobbára megoldódott, az évek folyamán tucatnyi levelet váltottunk. Ki tudta, ki
hitte volna utolsó leveléről, hogy az az utolsó…?!
Az elaggás sírékonysággal jár, mondják, F. Milán bácsi a végén ha elérzékenyült, patakzó könnyeket sírt – ontotta nyilvánosan. Jómagam ridegebb természet lévén, tartásom
is megmaradt s egykönnyen semmi az én szememből könnyet ki nem csal. De mindig közel járok hozzá és máris a zsebkendőmet keresgélem, ha erre az utolsó levélre gondolok –
itt őrzöm depozitóriumomban; s ez így esett.
Váltig ilyen pókháló-vékony betűkkel írt – mintha csak a komputerizálás világösszeesküvése elől menekült volna! – el nem tudom képzelni, a hozzávaló tollat miféle Ódon
Ritkaságok Boltjából szerezte be.
Szörnyű beteg volt; szenvedett. 1985-ben, nyár derekán, szokott pókháló-vékony betűit reszketősen vetve, négyoldalas levélben panaszolta kibírhatatlan fájdalmait, amelyeken a csillapító nem segít. Még ha átvészeli is és valamelyest rendbe jön, akkor is:
„…mit remélhetek? Legjobb esetben egy-két esztendő, amennyire még számíthatok”.
Egy-két esztendő – így írta. Ezt írta.
Még meg se száradt levélpapírján a tinta – két hét múlva halott volt.

52

tiszatáj

ALFÖLDY J ENŐ

A lelkiismeret szava
K ÉT KÖLTŐ A SZÜLÖTTE VÁROSBÓL .
APOR ELEMÉR ÉS K ÁLNOKY L ÁSZLÓ SZELLEMI KAPCSOLATÁRÓL

Néhány évvel halála előtt Kálnoky László több ülésben magnószalagra mondta életrajzát
Kabdebó Lórántnak; az irodalomtörténész a Petőfi Irodalmi Múzeum megbízásából kereste föl a költőt.* Kálnoky másokkal együtt fölidézte ifjúkori irodalmi támogatója, a nála
öt évvel idősebb pályatárs, Apor Elemér alakját. Ő a költő diákkorában az Egri Népújság,
illetve az Eger című lap szerkesztője volt, s azzal is egyengette pártfogoltjának útját, hogy
néhány versét megjelentette a városi sajtóban. Kálnoky így nyilatkozott diákéveinek legfontosabb mentoráról: „Apor Elemér […] az egyedüli ember, aki első kötetem összeállításánál segítségemre volt, akivel meg lehetett beszélni a problémákat, s aki tanácsokat adott.
[…] Még most, mikor az összegyűjtött verseim számára kijavítottam néhány olyan versemet, melyek Az árnyak kertjében megjelentek, de a Letépett álarcokba nem vettem föl,
mert gyengék, még akkor is eszembe jutott, hogy Elemér erre vagy arra a sorra azt mondta,
hogy nem jó, és én ezt annak idején be is láttam, de nem tudtam kijavítani, s még a hetvenes évek végén is volt olyan sor, amelyet az ő hajdani tanácsa alapján javítottam ki.”
A két költő útja az 1939-es Árnyak kertje című kötet megjelenését követően hosszú
időre elkanyarodott egymástól. Visszaemlékezésében Kálnoky hosszú éveket, évtizedeket
ugrik át: „…amikor második kötetem megjelent, már rég Budapesten voltam, ő Egerben
rekedt, s akkor már nem volt vele ilyen tanácsadói kapcsolatom, nem is szorultam rá, akkor már előbbre voltam a pályán, mint ő.” Kálnoky második kötete, a Lázas csillagon csak
1957-ben látott napvilágot, tizennyolc évvel első könyve után. Apor Elemér pedig a világháború behívott katonájaként fogságba esett, és újságírói pályáját hazatérése után sem
folytathatta. Osztályidegen, azaz polgári szellemű tollforgatóként letartóztatták, és hasonlóképpen jártak el vele, mint Kálnoky apjával, Eger 1944-ben nyugállományba vonult
polgármesterével. Kálnoky István azért mondott le rangjáról ebben a vészterhes esztendőben, mert nem volt hajlandó kiragasztatni a város falaira azokat a plakátokat, amelyek
„felkoncolással” fenyegették a fegyveres szolgálat megtagadóit, a bujkáló üldözötteket és
rejtegetőiket. Rákosiék ezt nem méltányolták, antifasiszta szövetséges helyett a polgárt és
az ellenséget látták benne, s két évig rabságában tartották az egri vár börtönében. Az idős
ember megvakulva került ki a kazamatákból, s a súlyos megpróbáltatásokba rövidesen
belehalt. Költőfia így idézte föl alakját 1953-as Jegyezetek a pokolban című versében:
*

A költő hangszalagon rögzített vallomása rövidített és szerkesztett változata a Menekülő szív.
Kálnoky László emlékezete című könyvben olvasható. Nap Kiadó, 2000. Sorozatszerkesztő Domokos Mátyás, összeállította Alföldy Jenő.

2007. szeptember

53

„…mintha holt apám beszélne / hűdéses szájjal: »Eltemettek élve!« / Kiásták. Sorvadt arcán ott a vád”.
Könnyen így járhatott volna Apor Elemér is. Őt azzal a koholt váddal tartóztatták le,
hogy a nyilas sajtónak dolgozott. Ez azért is képtelenség, mert a politikától tartózkodó
Apor Elemér katonai szolgálatát teljesítette, amikor az ő szerkesztésében még szolid
szemléletű egri lap a távollétében a szélsőjobb felé tolódott. Ekkor még fiatal volt, s remek
testi adottságokkal, erős szervezettel és türelmes lélekkel ajándékozták meg az istenek. Így
viszonylag szerencsésen átvészelte a börtönéveket, akárcsak előzőleg a háború és a hadifogság viszontagságait, s később a segédmunkások és könyvelők sorsában osztozva sem
tartotta magát elveszett embernek. 1956 őszén neki is megadatott az a tizenkét nap,
amelyben ismét terveket szőhetett a szabad világról. Ezt újabb állástalansággal és öregségéig tartó költői mellőzéssel viszonozták azok, akiknek útjában voltak legfontosabb tulajdonságai, a hit, a hűség és a hazaszeretet. Sorsa minden bizonnyal hozzájárult ahhoz,
hogy kis terjedelmű – bár értékekben korántsem szűkölködő – életművet hagyott az utókorra.
Apor Elemér megbecsülendő kutatásokat végzett Eger múltjáról – erről tanúskodik
Kisváros a felhők fölött című cikkgyűjteménye. Egykori dokumentumokra támaszkodva
elevenítette föl ezekben az írásaiban a városhoz kapcsolódó történelmi mondákat, a hírességekhez fűződő regéket és anekdotákat. Írói képességeiről győz meg A csoda avagy
A hangok története című „lírai tanulmánya” is, amelyben ősi eredetű szavaink hangtani
elemeit vizsgálta meg az anyanyelvétől megihletett költő módján, de a történeti nyelvtudomány szempontjait is tiszteletben tartva. Regényt is írt – olvasmányosan dolgozta fel
Eger legendás hősének, Dobó István várkapitánynak az életét. Szellemi hagyatékának
legfontosabb értékei minden bizonnyal a versek – nyolcvankilencedik évét töltötte be
Apor Elemér, amikor Pont a semmi falán címmel kiadták összegyűjtött verseit. Tudomásom szerint ez mindösszesen a harmadik verseskönyve.
Minden műfaj közül a verset tartotta legfontosabbnak, hiszen ez fejezi ki leghívebben
a létnek azon tartományait, amelyekről mindig rajongva szólt: a szerelmet és a hitet, ami
panteista természetszemléletében is kifejeződik. Nyolcvanegy éves korában megjelent második kötetének ezt a címet adta: Mindenütt téged kerestelek. Szerelmes vallomásnak
vagy imádságos versnek is vélhetnénk e szavakat. Azok is, de valójában ars poetica ez, hiszen így végződik a mű, ahonnét a gondolat származik: „[…] és mindenütt / téged fenn és
lenn és mindenütt / téged, téged / téged kerestelek / gyötrőm és gyönyörűségem / mindenség szívverése / vers”.
Apor Elemér költeményei közt igazi gyöngyszemek is találhatók. Nekem különösen
becsesek a természetélményeiről írt versei, amelyek olykor a régi sárospataki költő, Vályi
Nagy Ferenc műveit idézik emlékezetembe, például az Óda egy vízcsepphez. (Vályi Nagynak van egy verse a vízcseppről, amely ugyancsak óda a parányi dolgok világáról.) Máskor
mintha Áprily Lajossal kelne versenyre a természetben gyönyörködő ember élményével,
egyszersmind a dallamok és ritmusok bravúrjaival – főként az Ének a csúcsról című versére gondolok, de a magasságélmény egyéb, konkrét és jelképes kifejezéseire is. Jellemző
rá az anyagtalan dolgok érzékelése, a szél, a levegő, a pára, a fény megjelenítése.
Egyik legragyogóbb művére Kálnoky László hívta föl a figyelmet, amikor hajlott korában végre versben is, prózában is alkalma nyílt viszonozni egykori pártolójának, Apor

54

tiszatáj

Elemérnek hozzá való jóakaratát. „[…] Az a verse, amelyet 75. születés napján sikerült az
Élet és Irodalomban közöltetnem, nagyon szép vers. Ilyen verset csak jó, nagyon jó költő
tud írni.” Az Isten bárányairól van szó. Egy régi zsoltárt idéz, az kezdődik így: „Isten Báránya, / Ki elveszed a világ bűneit”. Ugyanazért folyamodik a költő éneke is, mint a zsoltár: a megváltásért. Apor Elemér azonban nem a halálon túli, hanem a földi megváltásért
fogott tollat. A kenyér magasztos fogalmát visszahozta a földi létbe, s az éhesek jóllakatásáért fohászkodott. A megszentelt fogalmat így sem fosztotta meg rangjától. Hatalmas
művelődéstörténeti hagyatékhoz tette hozzá a maga egyszeri, emberséges mondandóját.
Krisztus csodálatos kenyérosztásától, a Lukács evangéliumában található szombatnapi
kalásztépéstől és a Miatyánk „mindennapi kenyerétől” Arany János Családi körének „madárlátta kenyeréig” és Rimbaud A meghökkentek című verséig, Ady „Éhe kenyérnek”
szimbólumáig s azon is túl terjed a skála. A zsoltár fogalomkörében tartja a kemencében
sülő kenyerek és az egymáshoz búvó bárányok hasonlóságán alapuló metaforáját. Így
szólaltatja meg a jámbor pékmestert: „Ti vagytok az isten bárányai, / kik elveszitek a világ
/ legnagyobb bűnét, / az éhséget”. A vers ajánlása „s. j. sütőmester emlékezetére” szól.
Swéda pékmester mellesleg Apor Elemér apósa volt – a jó csengésű nevet érdemes megjegyezni Eger történetéből.
Kálnoky így méltatta önéletrajzi vallomásában a verset: a mű „[…] hatalmas távlatot
nyit, mikor a pék az egész világ éhezőit jóllakatni szeretné egy kemencényi kenyérrel, amit
megsütött. Majdnem szentségtörés, amit mondok, de hasonlít ahhoz, amikor József Attila
azt írja a Mamáról, hogy »szürke haja lebben az égen, / kékítőt old az ég vizében«, és így
kozmikus méreteket nyer a Mama alakja. […] Ez a vers is olyan, amely az utolsó soraiban
nagy távlatot kap, világtávlatot. Valami hasonlót csinált meg, szerényebb tehetséggel,
mint amit József Attila lángeszűen végbevitt”. Apor Elemérnek e szép verse nélkül talán
nem született volna meg Kálnoky László Adósság című verse. Az Isten bárányai lelkesítette a nyolcvanas évek elején Kálnokyt arra, hogy versben köszöntse régi barátját.
Megemlíteném, hogy Kálnokynak is van költeménye, amelyik a kenyeret szakralizálja.
Az Egy magánzó emlékiratai szatirikus ciklusában másokkal együtt fölidézte gyerekkori
múltjából Eger egyik jellegzetes figuráját, egy távoli pap-rokonát, Eretnek a századfordulón címmel. Kisiskolásként látta a különc egyházi embert, amint furcsa szertartásként
gyakorolta a könyörületesség erényét a város kóbor kutyáin: „Áll az út közepén a kis, töpörödött, öreg pap. / Hat-nyolc kutya ugrálja körül […] A magasba tartott kenyérszelet
körül a napkorong / mintha színarany monstrancia lenne. […] K. Ákos ajka mormol valamit, / talán latin szavakat, mielőtt a kenyeret szétosztaná / a szegény, éhező, négylábú teremtmények között”. A költő humorérzékének ez az eretnekség színében tűnt föl utólag,
hiszen az idős plébános olyan lényeket részesített a szentségben, amelyeknek a keresztény
felfogás szerint nincsen halhatatlan lelkük, de ő mégsem akarta megtagadni tőlük a szentséges szolgáltatást.
Volna még mondanivalóm Kálnoky László és Apor Elemér emberi és költői alkatának
nagy-nagy eltéréseiről és ugyanakkor egy korántsem keskeny sávban megmutatkozó rokonságáról. Kiemelném, hogy versváltásukban Apor Eleméré volt az utolsó szó: a sors úgy
hozta, hogy neki, az idősebbnek jutott a búcsúzó vers megírásának szerepe Kálnoky László
halálakor. A megírhatatlan című sirató lírai elmélkedés arról a látszólag banális, valójában nagyon is elgondolkoztató tényről, hogy a költőknek nem adatik meg a legnagyobb

2007. szeptember

55

tapasztalat, a halál versbe foglalása: „micsoda téma / de – megírhatatlan” – írta szomorú
rezignációval Apor Elemér, a szomorúságba egy csipetnyit belevegyítve abból az önironikus félmosolyból, ami Kálnokyra oly nagyon jellemző volt. Hiszen ő játszott filozofikusan
a látszólag banális igazságokkal is – például olyasmivel, hogy senki sem írhat verset a saját haláláról, de ha írhatna, akkor is minek tenné már, hiszen holtában úgysem élvezhetné
sikerét. Úgy tetszik, nem csupán a dolgok fonákját mindig meglátó, mindenben kétkedő,
csupa irónia, és olykor vitriolosan szatirikus, műfordításokon edzett Kálnoky tudott egész
lelkével ráhangolódni Apor Elemér költői egyéniségére, hanem a hívő és rajongó, nehéz
sorsában is mindig reménykedő, a teremtés csodáin vallásosan csüggő Apor Elemér is képes volt megzengetni Kálnoky húrjait.
Kálnoky Adósság című versének legfőbb érdekessége – nekem legalábbis – a két sors
mérlege és a kettejük művészsorsához fűződő, különös életfilozófia. Tartozásról vall,
amely enyhe, de feloldhatatlan szorongással tölti el a költőt a kései törlesztés közben is.
Arról elmélkedik, hogy az idő „úgyis egybemossa a kudarcot és a sikert”, mármint Apor
Elemér sikerének elmaradását és a Kálnoky életében, ha csak öregkorában is, de kétségtelenül megérkezett elismerést. Így szólal meg Kálnoky lelkiismerete: „[…] mintha tiltott
cselt követtem volna el, / nem szűnik a lelkifurdalás. / Mintha leszüreteltem volna / a más
gyümölcsét titokban. / Mintha olyasmi volna birtokomban, / aminek a fele vagy harmada
igazság szerint / téged illetett volna meg, nem engem.”
Ha ez jókora „költői túlzás”, akkor – érzésem szerint – azért beszél így Kálnoky, mert
ő is ízlelte a hallgatás keserű. hosszúra nyúlt éveit. S amikor helyzete kedvezőbbre fordult,
nem volt nehéz elképzelnie, milyen lehet a teljes elszigeteltség és visszhangtalanság. Versében a szenvedés mély ismerete bújik meg, amely megduplázva hitelesíti azt a lelki jelenséget, amelyet a lélektan empátiának – együttérzésnek, érzelmi azonosulásnak – nevez.

56

tiszatáj

Egy éve halt meg, de él
JÁNOSY ISTVÁN KÖLTŐ EMLÉKE ELEVEN

Mint barát és költőtárs emlékezem Jánosy Istvánra, aki „egyik” utolsó levelét nekem írta.
Kevés ilyen szerény, alázatos lírikust ismertem, akinek angyali természete ilyen súlyos, jelentős írói életművel párosult. Bár azt írta nekem, hogy Ő olyan modern verseket nem tud
írni, mint én, tudtam, Nála a modernitás és a korszerűség mélyebb értelmet nyert, mint
azt megszokhatta az irodalmi közvélemény. Ebben rejlett hasonlóságunk: a modernitás és
a társtalanság új szemléletű vállalása.
Közös pont még: Jánosy István a Helyben járó Odüsszeusz című kötetében jelentette
meg Rouault című versét. Ebben az opusban remekül festi le a költő a profán és a szent
ellentéteit, a prostituáltak és a kiválasztottak kettősségét.
Érdekes mód jómagam pedig a 2001. szeptember 11-i terrortámadásról írott versemben (Passion – Ecce Homo –) a New York-i Világkereskedelmi Központ romjainak alakját
hasonlítom Rouault gyötrelmes Krisztus töviskoszorújához.
Jánosy István zárósora ma is aktuális: „Javuljon meg vagy vesszen ez a század.”
Jánosy István egy éve halt meg, de él! Él a versbeszéde, az emléke elevenen lüktet az
irodalmi köztudat kulisszái között.
Hosszú és tartalmas utat megjárt, mint Újholdas költő, 1973-ban – a méltatlanul elmaradt Kossuth-díj helyett – József Attila-díjat kapott. Legismertebb köteteiben (Kővendég, Prométheus, Az álmok kútja vételen, A nagy kaszás, Útjelző fények, Arcok, lelkek, álmok) a tudattalan szintjén értelmezte a lélek dolgait.
Ahogy monográfusa, Kabdebó Lóránt írta róla: „Hozzá nem Freud a kulcs, sokkal inkább Jung, akit utóbb ő maga is értelemző-tanácsadóként fogadott el tanulmányai világában.” A költő kiteljesedő életművének műhelyébe közelről bepillantó Ferencz Győző joggal állapítja meg: „Analizált, analízise mindig a megértésre irányult, a szó legteljesebb értelmében. Önmagán túlemelkedő megértéssel fordult az emberi jelenséghez.”
Ami Jánosy Istvánban maradandó, az különleges módon is keletkezett. André Chenier-től Baudelaire-ig, Eliot és Pound versvilág-univerzumain át minden megérintette,
ami intelligens és érzékeny. Poeta Doctus volt, aki a theológia, a retorika, a filológia és a
verstan kiváló ismerője és tudója volt. Műfordítói életműve az angolszász irodalomtól az
óind irodalomig terjed.
Rába György írta róla: „Emberszeretete kiapadhatatlan, Gandhinak méltó követője.”
Lengyel Balázs szerint „Képszerűen, csaknem álombéli nagyító erővel” formálódik verseiben élményvilága. Tandori Dezső „Jánosy István” című versében, amelynek alcíme: BUKOLIKO-SZÜRREO, így ír:

2007. szeptember

57
„…kapáljuk csak a verstanilag alig
használható talajt, hova mégis, ím,
megérkezik várva várt Gazdánk,
fejbúbon paskol,
a többi néma csend, hazahordanak…”

Dr. Hafenscher Károly írja Jánosy István Isten-hitéről: „A Berzsenyi-féle kemenesaljai szellem protestantizmusát folytatja. Így maradt meg benne a reformátorok hite és erkölcse…”
Határ Győző Elhull a virág című textusában Jánosy Istvánnak írja: „nyargalj, nyargalj, ríddogálj az éjben/hogy örvények éggé köpüljenek.”
De a fiatalok is köszöntötték 85. születésnapján, verset írt hozzá Mesterházi Mónika,
Szabó T. Anna, Kalász Márton, Jász Attila, Filip Tamás.
Ritka jelensége volt a magyar literatúrának, mind a népi, mind az urbánus oldal elfogadta, szerette, elismerte, szívesen hivatkozik rá avantgárd és klasszicista egyaránt.
Etalon volt, akinek a személye és hitele konszenzust teremtett a magyar kortárs líra szekértáborai között. S ezért is jó Róla megemlékezni már halálának az első évfordulóján is.
Budapest, 2007. augusztus 10.

Báger Gusztáv

Örökség

Kádár János a Tiszatájról
A Tiszatáj 1986. évi betiltásáról többen írtak. Először Varga Péter1, majd Gyuris György2,
azután Müller Rolf3, végül Vörös László.4 Kádár János szerepére mindannyian kitértek, de
jobbadán a szájhagyomány nyomán. Vörös László szerint 1986. szeptember 27-én egy
pesti barátja kereste föl, és mondta el neki, hogy valaki fölkereste Kádárt a lakásán, és bebeszélte neki, ő a Júdás, aki Nagy Gáspár emlékezetes versében5 szerepel. „Más források is
egybehangzóan azt bizonyítják, hogy az egész eljárás és a leváltás Kádár János kérlelhetetlenségén múlott.”
Mindenesetre a Magyar Szocialista Munkáspárt Politikai Bizottsága 1986. július 1-jén
határozatot hozott, hogy indítsanak pártfegyelmi eljárást a Tiszatáj szerkesztőbizottságában dolgozó két párttag, Annus József főszerkesztő-helyettes és Olasz Sándor főmunkatárs ellen, „akik felelősek a párt politikájával alapvető kérdésben szemben álló vers közléséért”. Ez a vers köztudomásúan Nagy Gáspárnak említett verse. Kádár János nyilván tudatosan maradt távol ettől az üléstől, hogy elkerülje a látszatát, mely szerint az ő személyes sérelme miatt járnak el a folyóirat ellen.
A PB már ekkor úgy határozott, hogy a Tiszatájat be kell szüntetni: „további megjelenése akkor lehetséges, ha a jelenlegi helyett létrejön a lap felelős irányítására alkalmas
szerkesztőbizottság”. A határozat végrehajtását a Központi Bizottság Tudományos, Közoktatási és Kulturális Osztályára bízták. Az osztály két irányban intézkedett. Egyrészt,
hogy a demokrácia látszatát keltse, kiadta a fegyelmi eljárás lefolytatását a Csongrád megyei pártbizottságnak, másrészt „az aktuális ügyekben esedékes tájékoztatás céljából” öszszehívta a kommunista írók aktíváját. A szeptember 12-i ülésről Vörös László részletesen
beszámolt.6
A Csongrád megyei pártbizottság a kádári ukáznak sietve eleget tett: már július 4-én
napirendjére tűzte a Tiszatáj ügyét. „Határozatot fogadott el pártvizsgálat indításáról.”7
„A vizsgálat célját abban jelölte meg, hogy a kiküldött bizottság tárja fel a szerkesztői munkában időnként és visszatérően jelentkező negatív jelenségek, a sorozatosan elkövetett
1
2
3
4

5
6
7

Varga Péter: A Tiszatáj és az irodalompolitika. Múltunk, 1997. 1. sz. 74–89.
Gyuris György: A Tiszatáj fél évszázada. 1947–1997. Szeged, 1997. 137–152.
Müller Rolf: A Tiszatáj-ügy állampárti dokumentációja, 1986. Kortárs, 2001. 7. sz. 39–68.
Vörös László: Szigorúan ellenőrzött mondatok. A főszerkesztői értekezletek történetéből. 1975–
1986. Szeged, 2004. 288–297.
Nagy Gáspár: A fiú naplójából. Tiszatáj, 1986. 6. sz. 8–10.
I. m. 141–143.
Az MSZMP Csongrád Megyei Bizottságának VB. 20/3/3/1986. sz. ügyirata: Jelentés a Tiszatáj
című folyóirat szerkesztőségénél folytatott pártvizsgálat tapasztalatairól. Szeged, 1986. aug.
29. Szigorúan bizalmas! Készült 1 gépelt és 25 sokszorosított példányban. (Csongrád Megyei 1. sz.
Levéltár, Szeged.)

2007. szeptember

59

közléspolitikai hibák okait, és terjedjen ki a szerkesztőségben dolgozó kommunisták felelősségére is.”
A bizottság vezetője Székely Sándor, a városi pártbizottság titkára lett, tagja Gyárfás
Mihály, Hézső Ferenc, Rákos Istvánné és Sebe János. Valamennyien a megyei pártbizottság tagjai.
A bizottság 1980-tól elemezte és értékelte a folyóirat vitatott számait; áttekintette
a megyei párt-végrehajtóbizottságnak a folyóirat munkájával kapcsolatban hozott 1975. május 9-i és 1983. szeptember 30-i állásfoglalásait; fölhasználta az évenkénti lapértékeléseket, följegyzéseket, és tagjai hosszasan elbeszélgettek a hatfős szerkesztőség munkatársaival. Mindegyikük párttag volt. Hármuk fizetést kapott (Vörös László8 egyetemi docensként mellékfoglalkozású volt; Annus Józsefnek9 ez volt az egyedüli foglalkozása; Olasz
Sándor10 főállású főmunkatárs volt. A szerkesztőség három társadalmi munkatársa (Csatári Dániel, Mocsár Gábor, Tóth Béla) rovatvezetőként működött közre.
A bizottság tagadhatatlanul jóindulattal, mondhatni barátilag ítélte meg a szerkesztőség munkáját: jelentésükben rosszindulatnak nyoma sincs. Tudták, hogy a PB, közelebbről Kádár, elvárja tőlük, hogy elítéljék a szerkesztőséget, fegyelmit is rójanak ki, de a vádak fölsorakoztatásában nem erőltették meg magukat, nem mentek túl azon, amit vártak
tőlük. A Tiszatájról alapjában véve azt állapították meg, hogy „igényesen szerkesztett, országosan is elismert, kulturális életünket számos értékkel gazdagító folyóirat”. De megadva a császárnak, ami a császáré, azt is leírták, hogy „a nemzetközi helyzet feszültebbé
válásával és a szocializmus építésének nehézségeivel párhuzamosan” „ellentmondásos,
problematikus közléspolitikai hibák is kísérik”.
Ezt a szót, hogy közléspolitika, ekkor hallottam először. Példákat is illett a bizottságnak fölhoznia. A lengyel helyzet kényességére tekintettel ugyanolyan meggondolással dicsérni is lehetett volna, de most inkább bírálták a lapot, hogy az 1981. évi 6. számot a lengyel irodalomnak szentelték. Hibáztatták Köteles Pálnak a soviniszta Lăncrănjan magyarellenes támadására az 1986. évi 9. számban adott méltó, jogos válaszát. Holott ez szintén
akár dicséretet is érdemelhetett volna. Itt csak említették Nagy Gáspár versét, noha bizonyára tudták, hogy az egész hajcihő miatta tört ki, a többit csak azért csapták hozzá, nehogy nagyon kilógjon a lóláb. De a bizottság azt is a folyóirat javára írta, hogy a vitatható
írások kivétel nélkül magyar szerzőktől valók: a Tiszatáj nem sértette meg internacionalista érdekeinket, és szerzői „zömében jó szolgálatot tettek a közös ügyeknek”. Ez akkoriban súlyosan esett a latba.
A szerkesztőség tagjai – úgymond a jelentés – eltérően értékelték Nagy Gáspár versét.
Annus József és Olasz Sándor védelmezte, és képtelenségnek minősítette, hogy a versnek
ellenzéki, kivált ellenséges értelmet tulajdonítsanak. „Vörös László főszerkesztő a verssel
kapcsolatban árnyaltabb állásponton volt, kifejezésre juttatva, hogy a szerző személyes
csalódásának ad hangot, s ezen túlmenően a művészetpolitikai gyakorlatban érvényesülő
8

9

10

Vörös László (1934–2005) egyetemi docens, 1967-től a Tiszatáj rovatvezetője, 1975-től 1986-ig
főszerkesztője.
Annus József (1940–2005) 1975-től 1986-ig főszerkesztő-helyettes, 1989-től 1996-ig a Tiszatáj
főszerkesztője.
Olasz Sándor (*1949) tanszékvezető egyetemi tanár, 1986-ban a Tiszatáj főmunkatársa. 1989-től
a Tiszatáj főszerkesztő-helyettese, 1996 óta főszerkesztője.

60

tiszatáj

értékrendtorzulások ellen szól (főleg a »kultúrszenny« és az ideológiamentesség előtérbe
kerülését bírálva). Ezzel Vörös László is egyetért.”
A szerkesztőség tagjai a fölrótt hibákat „kimagyarázták”; a pártvizsgálatot a lap elleni
támadásnak minősítették, hangoztatva, hogy az irodalmi közvélemény velük ért egyet!
„Hangsúlyozták, hogy semmiféle, a rendszert vagy annak alapját kétségbe vonó nézetük,
véleményük nincs, és ilyet a Tiszatájban nem közöltek.” A bizottság azt is a szerkesztőség
javára írta, hogy bizonyos írásokat nem közöltek, így pl. Csoóri Sándornak Senkid, barátod című versét sem.
Mindezek után a jelentés megállapította, hogy a felelősséget a főszerkesztőnek és
a belső munkatársaknak is vállalniuk kell. De az utolsó mondat is enyhítő körülményt hozott föl: „az elkövetett közléspolitikai hibák nem állnak össze tendenciává”.
A Határozati javaslatokat szó szerint kell közölnöm, mivel ezekre hivatkozott alább,
ezekkel volt elégedetlen Kádár János. Ez is bizonyítja, hogy a Tiszatáj elleni hajsza nem
helyi kezdeményezés volt, s ezúttal a helyiek nem is licitálták túl a fővárosiakat. Komócsin
Mihály neve elő sem fordul a dokumentumokban. Quandoque bonus dormitat Homerus.
Határozati javaslatok
1.) A bizottság – tekintettel arra, hogy a visszatérő problémák az egy évtizede változatlan összetételű szerkesztőségnél jelentkeznek – indokoltnak tartja a szerkesztőség újjáalakítását és kibővítését, beleértve személycserék mérlegelését is. A szerkesztőség kibővítése olyan hozzáértő személyekkel történjen, akik hajlandók teljes körű munkát és
felelősséget vállalni a lapban megjelenő írások gondozásában és a kollektív munkában.
2.) Figyelembe véve az elkövetett közléspolitikai hibákat, javasoljuk, hogy a VB11 mérlegelje fegyelmi vizsgálat indítását a személyes felelősség megállapítására.
3.) Javasoljuk, hogy a szerkesztőség dolgozzon ki szigorú, következetes munkarendet,
amely garantálja az ideológiailag, politikailag ellenséges nézetek előzetes kiszűrését, és
ugyanakkor nem korlátozza a merészség, a szellemi sokszínűség lehetőségeit. Biztosítani
kell a kollektív szerkesztőségi munka feltételeit, megkövetelve annak érvényesülését.
4.) Javasoljuk, hogy a szerkesztőség vezetőjének és tagjainak kinevezése meghatározott
időre történjen.
5.) Javasoljuk, hogy a lap felügyeletét egyetlen felelős állami szerv – a Csongrád Megyei Tanács – irányítási felelősséggel lássa el. Meg kell oldani a lap megjelenését biztosító anyagi feltételeket, a finanszírozás problémáit.
6.) A lap közvetlen eszmei-politikai irányítására és a VB-határozatok végrehajtásának
ellenőrzésére a megyei pártbizottság illetékesei alakítsanak ki szoros munkakapcsolatot
a szerkesztőséggel.
7.) A vizsgálat egészének alapján – szem előtt tartva a megye érdekeit – javasoljuk
a Végrehajtó Bizottságnak, hogy mérlegelje és kezdeményezze a Tiszatáj mielőbbi újraindítását.

11

Ez a Csongrád megyei pártbizottság végrehajtó bizottságának szólt.

2007. szeptember

61

Mai szemmel sem mondhatunk mást, mint nesze semmi, fogd meg jól. Ebben a pártzsargonban fogalmazott határozati javaslatban semmi sincs, amit akár előtte, akár utána
a pártboncok ugyanígy le ne írhattak volna. Sőt, az 5. pontban szorgalmazott anyagi javítással akár még a folyóirat javára szólónak is vélhetjük a javaslatot. Kádárnak jó szimata volt,
amikor ezzel nem volt megelégedve.
Varga Péter csak idézhetett Kádár Jánosnak a Politikai Bizottság szeptember 9-i ülésén elhangzott beszédéből, mivel titkosítása akkor még meggátolta a teljes terjedelemben
való közzétételét. Ezt 2002. április 30-án Hellebrand László rendőr alezredes, egykor
a III/I. csoportfőnökség vezetője, most pedig – láss csudát! – a Nemzetbiztonsági Hivatal
tisztje, föloldotta!12 Így ma már nincs akadálya hiánytalan megjelentetésének. Mivel a Tiszatáj most ünnepelhette hatvanadik születésnapját, s remélhetően még újabb évtizedek
után lesz, aki ismét és bővebben megírja történetét, ezúttal a szükséges magyarázatokkal
közreadjuk. Ezen kívül általánosabb tanulsága is van ennek a beszédnek: Kádár a maga
elveiről, módszereiről is vall benne, tehát az országos történelemre vonatkozó tanulságok
is szűrhetők le – ekkor még ép elmével elmondott – vallomásából.

Péter László

12

Ungváry Krisztián: Volt belügyesek döntenek állambiztonsági iratok nyilvánosságáról. Heti Világgazdaság, 2007. márc. 3.

62

tiszatáj

2007. szeptember

63

[...]
9./ Berecz János elvtárs szóbeli bejelentése alapján
A Politikai Bizottság meghallgatta a tájékoztatást a Csongrád megyei párt-végrehajtó
bizottságnak a Tiszatáj című folyóirattal kapcsolatos határozatáról, valamint az Írószövetség választmányának szeptember 9-i üléséről.
Megállapította, hogy a nem megfelelő eligazítás miatt a párt-végrehajtó bizottság határozata nem felel meg a Politikai Bizottság eredeti határozatának. Helyteleníti, hogy
a végrehajtó bizottság nem alkalmazott pártfegyelmi szankciót a felelőtlenül, önkényesen
eljáró két párttaggal szemben; a főszerkesztő régóta esedékes felmentését olyan üggyel
kapcsolta össze, amelynek nem volt részese; nem állapította meg a politikai felügyeletet
gyakorló párt- ás állami szervek felelősségét.
A Politikai Bizottság megerősíti július 1-i határozatát, amely szerint pártfegyelmi eljárást kell indítani a szerkesztőbizottságban dolgozó két párttaggal szemben, akik felelősek a párt politikájával alapvető kérdésben szemben álló vers közléséért. A Tiszatáj további megjelenése akkor lehetséges, ha a jelenlegi helyett létrejön a lap felelős irányítására alkalmas szerkesztőbizottság.
A KB Tudományos, Közoktatási és Kulturális Osztálya gondoskodjék a Politikai Bizottság július 1-i határozatának végrehajtásáról.
A Politikai Bizottság tudomásul veszi, hogy az Osztály az aktuális ügyekben esedékes
tájékoztatás céljából összehívja a kommunista írók aktiváját.
*
A Politikai Bizottság hozzájárul, hogy a Pártélet című folyóirat közölje Horváth István
elvtársnak a Politikai Főiskola tanévnyitó ünnepségén elhangzott beszédét.

Kádár János elvtárs felszólalása
a Politikai Bizottság 1986. szeptember 9-i ülésén
Javaslom, hogy vegyük tudomásul Berecz elvtárs tájékoztatását.13 Azt a javaslatot is vegyük tudomásul, hogy az Írószövetség kommunista aktíváját a közeli napokban informáljuk erről a kérdésről és a jelenlegi helyzetről.
Nem tudom, hogy amit én mondani akarok, használható-e az aktíván, vagy csak itt éri
meg szóvá tenni, de én Berecz elvtárs információjától függetlenül elhatároztam, hogy erről
a kérdésről egy pár dolgot megemlítek. Annál is inkább, mert lehetséges, hogy az előzetes
vitákban nem megfelelően fejeztem ki magamat, s akkor ezt most szeretném korrigálni.
Amennyiben megfelelően fejeztem ki magam, egyes elvtársak a jelenlevők közül sem értettek meg. Tudniillik, ez ideig nem az történt, amit én javasoltam ebben az ügyben. Egy
pár percet szánjunk most erre.
Hétfőn14 kezdtem dolgozni, és felmentést kértem a Titkárság délutáni ülésén a részvétel alól, mert tele voltam restanciával. Másnap elolvastam a jegyzőkönyvet, amelyben az

13

14

Berecz János (*1930) 1985–89 közt az MSZMP KB ideológiai és propagandaügyekkel foglalkozó
titkára, a történettudomány kandidátusa (1967).
1986. szept. 1-jén.

64

tiszatáj

volt, hogy a Titkárság tudomásul vette a Csongrád megyei Pártbizottság határozatáról
szóló tájékoztatást. Kértem, hogy látni szeretném ezt a Csongrád megyei állásfoglalást,
mert nem akármiről, hanem többé, kevésbé komoly dologról van szó. Ez az első lépés,
amit tettünk. Kiderült, Berecz elvtárs is szóban kapott tájékoztatást, s a Titkárságot is szóban informálta. Aztán megszereztük, hamar megkaptuk a Csongrád megyei Pártbizottság
határozatát. Lehet, hogy a javaslatom nem volt jó, de nem az történt, amit én javasoltam.
A határozatnak az a baja, hogy ezt egy pártbizottság hozta, s a határozat nem a pártbizottságtól kívánatos állásfoglalás. Állami szervnél megfelelne ez az állásfoglalás, amit a pártbizottság hozott. Elolvastam figyelmesen és tüzetesen ezt a határozatot. Rendesen, hoszszasan és pozitívan értékelték a lap több éves munkáját. Ezzel én nem tudok vitatkozni,
nem vagyok állandó olvasója a lapnak. Feltehetem, hogy így van. Pozitívnak és hasznosnak minősítették a lap munkáját; egyetlenegy megjegyzés van ott, mégpedig az, hogy
„időközben azért többször voltak közlési problémák”. Ennyi az állásfoglalás, másfél oldalon leírva. Utána jön a határozat. Úgy szól, hogy a főszerkesztőt, Vörös Lászlót felfüggesztik, és a szerkesztőbizottság két további tagja ellen pedig majd pártfegyelmit fognak indítani a szerkesztőbizottságban dolgozó két párttaggal szemben. Ez szerintem hibás döntés
volt a Csongrád megyei Pártbizottság részéről, s ezt itt meg akarom mondani. Más kérdés
aztán, hogy a továbbiakban hogyan foglalkozunk ezzel az üggyel, s ezt nem kéne így hirdetni.
Ennek az állásfoglalásnak a következő hibája van. Először is nem az ő hatáskörükbe
tartozik a főszerkesztő felmentése. Nem tudom biztosan, hogy van ez most, de bennem
van bizonyos jogérzék. Régebben ez a pártbizottság és a tanács lapja volt, s ez az impreszszumban is ott volt. Ez sok évvel ezelőtt eltűnt, a felügyelő hatósága – most így kell
mondanom – a Művelődési Minisztérium lett. De nem tudom pontosan, most mi a jogi
helyzet. A közbeeső években a pártbizottság és a tanács lapja vagy a minisztérium által
felügyelt irodalmi lap volt? Ezt tisztázni kell, mert a főszerkesztőt annak kell felmenteni,
akinek ehhez joga van. Tehát lehet, hogy nem volt joguk. Én ezt csak úgy fölvetem, mert
nekem ilyen problémáim is szoktak lenni.
A másik az érdemi hiba. Tudniillik, azt a főszerkesztőt mentik föl, akinek az inkriminált publikációt illetően a világon semmilyen szerepe sem volt. Az ő tudta nélkül adták
le.15 A publikációt a másik két ember határozta el, akikről azt írták, hogy majd fegyelmit
indítanak ellenük. Szerintem ez nem logikus; azt a főszerkesztőt váltják le, aki az egész
publikációról nem tud, és főleg az a bizonyos publikáció a kifogásolt cselekmény, amivel
most foglalkozunk. Mi nem a lap irodalmi értékelésével foglalkozunk.
Ez a határozat lényege, s ez többszörösen hibás határozat. Kérdésemre – mert Berecz
elvtárs részletesen informált engem ebben az ügyben – elmondta, azért volt ilyen ez a határozat, hogy a tényleges hibát elkövető két szerkesztő bizottsági tag ellen majd fegyelmit
indítanak, mert meg akarták várni az Írószövetség választmányát. Szerintem ez a következő hiba. Az Írószövetség választmányának a világon semmi köze sincs ahhoz, hogy az
MSZMP melyik párttagját milyen fegyelmi eljárás alá vonja és milyen fegyelmi büntetést
szab ki rá. Tehát illogikus, szerintem vitatható, hogy egy ilyen állami vagy irodalompolitikai jellegű állásfoglalásban, mert a lap méltatása irodalompolitikai ügy, most éppen
15

Nem tudni, honnan vette ezt Kádár János. Természetesen, mint a bizottság jelentésében olvashatjuk, a vers Vörös László tudtával került a lapba. Végül őt is leváltották.

2007. szeptember

65

a Csongrád megyei Pártbizottság volt az illetékes. Aztán nem a valódi felelősöket vonták felelősségre, őket „majd” felelősségre vonják, és az egyébként bizonyára rossz főszerkesztőt
ebből az apropóból kifolyólag leváltották. Teljesen össze van kuszálva minden. Ilyen esetben tőlem megkérdezheti mindenki, hogy miről van szó. Azt mondom, hogy a rendszerünk ellen szóló publikáció történt. Ki intézte? Ez a két ember. Mi van velük? „Majd” fegyelmileg felelősségre vonják. Hát a főszerkesztőt mért váltották le? Mert nem alkalmas.
Szerintem nem így szoktak határozni dolgokban. Ez maga hiba, ami történt. Nem tudom,
a továbbiakban mit csináljunk ezzel a határozattal. Azt hiszem, hogy most már hagyjuk
a Csongrád megyei Pártbizottságot. Nem tudom, milyen volt az eligazítás, de ott is hiba volt.
Még valamit akarok mondani, hogy jobban értsük egymást. Júliusban foglalkoztunk
ezzel a kérdéssel, s itt természetesen vitatkoztunk, mint ahogy mindig is szoktunk. Különböző vélemények voltak. Két-három felszólaló elvtárs volt, aki ilyen, olyan oknál fogva
nem helyeselte ezt, mint adminisztratív lépést. A vita később folytatódott, amikor én már
szabadságon voltam, körülbelül ugyan ebből az alapállásból, hogy van nekünk most elég
gondunk, minek ez, meg nem tudom én micsoda. Erről volna nekem megjegyzésem.
Először az, hogy engem mi vezet az egész ügyben, és miért javasoltam, hogy a Csongrád megyei Pártbizottság indítson pártfegyelmit azok ellen, akik felelősek ezért a közlésért. Én semmi mást nem javasoltam és persze hozzáfűztem azt is, hogy a lap megjelentetését szüneteltetni kell, amíg ott egy épkézláb felelős szerkesztőséget össze nem tudnak
hozni. Ezt mondtam, legalábbis így emlékszem. Most megmondom, hogy mért mondtam
ezt, miért léptem föl itt ebben a vitában akkor, mert szeretném, ha értenénk egymást.
A következő miatt. A Magyar Népköztársaság kezelése általában az Egyesült Államok részéről kettős. Az egyik vonal az, hogy a hivatalos Magyarországgal, úgymond, rendezett viszonyt akarnak fenntartani, sőt, ahogy felelős emberek is mondják, fejleszteni akarják
a kapcsolatokat. És erre vannak vad cowboy javaslataik is. Azt hiszem, ismernek egyet-kettőt. Ez részben még mindig fönnáll, még mindig vannak olyan spekulációk, hogy az USAnak valamilyen reprezentatív vezetője ide jöhessen látogatóba, miközben a Szovjetunióba
megy, vagy onnan jön. Ez már egy kicsit reálisabb, mint amit felvetettek korábban, úgy
értem, hogy ez már megfontolásra érdemes, mert ez más, mint amikor a második világháború befejezésének az évfordulóján az NSZK pozícióival akarták összekötni a Magyar
Népköztársaságot. Tehát az USA hivatalos kormányzati szervei részéről udvariasak, gesztusokat gyakorolnak, néha – mikor kell – bocsánatot kérnek stb. és ez így van.
De van nekik egy másik vonaluk is, mert kettős politikát folytat ellenünk még a kormányzat is, és természetesen a CIA és az összes kapcsolt részek, a Szabad Európa Rádió és
így tovább. Gőzerővel dolgoznak, hogy itt bent politikai támaszt kapjanak. A hivatalos politika célzatát fogjuk föl úgy, hogy a normális békés egymás mellett élés fogalmába beletartozik, hogy Magyarországgal van kontaktusuk, s ezt ők úgy értik, hogy jobban nyugat
felé akarnak húzni minket. Ez se bűncselekmény, minden politikai vezetés törekszik
a partner esetében, hogy maga felé húzza és ne ellenkező irányba taszítsa. De ezt úgy is
akarják csinálni, hogy legyen még egy vasuk a tűzben. Nem az lesz az igazi erő, de azért az
itteni ellenzéki, ellenséges elemeket teljes erővel támogatják.
Nem tudom, hogy hány embert sorolunk be ebbe az ellenzéki, ellenséges csoportba,
hatvanat vagy százhúszat. Fontos, hogy jól értsük, mert ez nem százhúsz imperialista ügynök. Még azt sem mondom, hogy egyetlenegy is van köztük, aki aláírt volna egy titkos

66

tiszatáj

iratot a CIA-nak, miszerint „az USA-nak leszek az ügynöke s ezért havi ennyi és ennyi
dollárt kapok”. Lehet, hogy egyetlenegy ilyen sincs közöttük, de van politikai összefogás,
szervezett együttműködés bizonyos értelemben kormányjóváhagyással a CIA és az itteni
ellenzéki, ellenséges elemek közt. Pénzzel támogatja őket, költségeiket fedezik mindenféle
alapból, meghívják őket és így tovább. És nagy propagandatámogatást kapnak az Amerika
Hangjától, a Szabad Európa Rádiótól, a lapjaiktól. Egyfajta védelmet biztosítanak ezeknek
az ellenzéki, ellenséges elemeknek. Ez nagyon fontos dolog, amiben egyetértésre kellene
jutni. Ezt nem tegnap kezdték, és nem fogják holnap abbahagyni.
Most bizonyos értelemben szezonja van Magyarországnak azon a címen, hogy ősszel
lesz az ellenforradalmi felkelés 30. évfordulója. A politikai fórumok most kicsit újfent
foglalkoznak a Magyar Népköztársasággal. Ennek mindenféle íze van, bizonyára a hivatalos vonalba tartozik az is, hogy a Time magazin interjút kért, s talán egy kis korrektséget
is mutassanak, mert ebben azért korrektek voltak.
Tehát ki akarják aknázni azt, hogy 30 évvel ezelőtt volt az ellenforradalmi felkelés és
akkor ugye a magyar kommunista kormányzat részéről lépések történtek, ezek közt
a szovjet csapatok segítségül hívása. Ezt még így nem vetették be és a hivatalos körök ezt
így nem is fogják mostanában emlegetni. De egyéb dolgokat bevetni és ki akarnak aknázni
saját céljaikra. Elkezdtek mindenféle anyagokat kiadni, harsogni fog a rádió, a sajtójuk, az
ellenzék. Támadási céljaik egyike, hogy felhasználva a párt és a kormány jelenlegi nehézségeit, nyomást gyakoroljanak ránk. Tudjuk, hogy milyen szférákban milyen problémák
vannak, gazdasági, életszínvonalbeli problémák stb. Ez is a politika szokott eszköztárába
tartozik. Ugyanakkor nem azt mondom, hogy ez a legfőbb céljuk, de kifejezett céljuk az is,
hogy az ellenzék működésénél azt a bizonyos tűrési határt, amit azért nagyjából ismernek,
bővítsék. Ez is ennek a kampánynak a konkrét célja. Katonai hasonlatot használva a vonalakat rejtve kicsit előbbre akarják tolni.
Nekem ez a véleményem, és ezért szálltam bele ebbe az ügybe. Mindenféle politikai,
gazdasági, társadalmi gondjaink mellett megengedhetetlennek tartom, hogy engedményeket tegyünk az ellenzék legalizálása területén. Mert az is céljuk, hogy félig, meddig legalizálják, és tárgyaló partnerként elismertessék magukat. Ez nem írószövetségi politika.
Nagyobb mozgási teret akarnak, publikációs lehetőségeket itthon, a kettős publikáció lehetőségét, lásd Csurka-ügy. El akarják érni, hogy nyeljük le, hogy itthon is publikál és
a Szabad Európa Rádióban is.
Nehéz körülmények között dolgozunk és harcolunk, de ezt az 1986-os őszt nem engedhetjük felhasználni arra, hogy az ellenzéki, ellenséges elemeket legalizálják, befolyási,
működési lehetőségeiket bővítsék. Ütközni kell, ha kell! Nekem ez a véleményem. Szerintem ezek az elemek a türelmi határt elérték, ezért az ütközés elkerülhetetlen. És ha valaki
azt hiszi, hogy az 1987-es év egy kicsit könnyebb lesz, s majd akkor kell ütközni, azt mondom: nem lesz sokkal könnyebb, az ütközés már elkerülhetetlen. Tudatosan próbálgatják,
hol a határ, és provokálnak bennünket, mert tudni akarják, hogy meddig mehetnek. És
ameddig elmehetnek, elmennek. Ilyen volt a Pressében megjelent hirdetés, ami kifejezett
provokáció volt. Nem tudom, hogy ki ötlötte ki, hogy a két ellenzéki csoportot organikus
kapcsolatba kell hozni. Lehet, hogy Donáth volt a próféta,16 de ez sem biztos, vannak
16

Donáth Ferenc (1913–1986), a Nagy Imre-pörben elítélt, 1960-ban amnesztiával szabadult politikus, történész, mezőgazdasági kutató, ekkor már nem élt: július 15-én hunyt el.

2007. szeptember

67

mesterek máshol is, akik a politikai aknamunkához értenek. Csurka17 megéri a pénzét,
amikor a politika területére téved, agresszív, szemtelen, de gyáva is. Megtartotta azt a piszkos előadást, odaadta a Szabad Európa Rádiónak, s ez egy dolog. A másik az, hogy hivatalos írásban közölte a Művelődésügyi Minisztériummal, hogy ő ezt megtette és azért tette,
mert neki ez a meggyőződése. Ez is provokáció. Ide sorolom a Tiszatájban megjelent verset is, amit én még nem olvastam,18 de azt mondják, hogy ez ütközik a mi alapvető politikai állásfoglalásunkkal.
Erről van szó, és ezért javasoltam ezt a két intézkedést: pártfegyelmi eljárást és a lap
szüneteltetését, amíg egy épkézláb szerkesztőség nincs, amit mi irányítunk, és nem
a Csoóri19 meg a Csoóri osztrák barátai és a mögöttük álló más barátok, nem tudom én,
kik. Olyan lap nekünk nem kell. És ha több ilyen lap kerül majd, akkor több ellen fogunk
eljárni. Hozzáfűzöm, én Csoórit nem tartom kifejezett ellenségnek vagy imperialista ügynöknek. Politikailag felelőtlen, nacionalista ifjú titán, ő is valakinek az utódja akart lenni,
ahogy más Veres Péter utódja szeretne lenni.20
Mindezt meggyőződésből vetettem fel úgy, ahogy fölvetettem. Ezt az őszt sem adhatjuk oda, nem engedhetjük meg, hogy ők most itt nem tudom mennyivel előbbre tolják
a sáncaikat, és mi rosszabb helyzetbe kerüljünk majd, ha ütköznünk kell. Én nem akarom
a tegnapi választmányi ülést minősíteni, de hát ez a harc. Lehet, hogy még nem tudtak konzultálni azokkal, akik konzultálni szoktak, és pillanatnyilag nem élezték tovább a helyzetet. De ez még nem befejezése a dolognak.
Itt vita folyt közöttünk. Én nagyon nagy híve vagyok az agitációnak, a kontaktusnak,
a meggyőzésnek, a vitának – mindenkivel, akivel csak elképzelhető, beleértve Csoórit is.
De bizonyos esetekben elkerülhetetlennek tartom, hogy keményebb módszert is alkalmazzunk. Ez nálam nem a politikai alapállás változását jelenti, személyileg én mindig a meggyőzés, a vita híve voltam.
Hallottam, hogy az Írószövetség elnökségi ülésén engem is támadtak. Ezt nem azért
említem, mert én érzékeny vagyok, de úgy merült ott föl ez a bizonyos kérdés az elnökségben, hogy itt „tulajdonképpen Kádár érzékenységéről van szó” Csurka és a Tiszatáj ügyében. Erre én azt mondom magamban, hogy én ezt vállalom, ha már erre is céloznak, de
persze nem csak erre. Én nagyon érzékeny vagyok a szocializmus ügyében, a népi demokratikus hatalom ügyében, a társadalmi rendszer ügyében. Az, hogy rólam mit mondanak,
engem nem érdekel, és azzal sem törődöm, hogy ezután kik mit fognak rólam mondani.
Én meggyőződésből szoktam valamit szóvá tenni vagy állást foglalni valamilyen ügyben,
azzal a szent meggyőződéssel, hogy a szocializmus ügyét és rendszerünket szolgálom. Tévedhetek is, de akkor is meggyőződésből teszem. Ebben az ügyben is ez vezetett engem és
nem az, hogy most térjünk át az adminisztratív módszerekre. Meggyőződésem az, hogy
minden módszerünk jó, az adminisztratív is, ha a szocializmus ügyét képviseli igazságo17

18

19

20

Csurka István (*1934) beadványáról és előadásáról közelebbit nem tudok. Csurka Monoron 1985ben elmondott beszédét a müncheni Nemzetőr közölte.
Alig hihető, hogy Kádár nem olvasta Nagy Gáspár versét, hiszen az egész hajsza azért kezdődött,
mert találva érezte magát.
Csoóri Sándor (*1930) az ellenzéknek főként Illyés Gyula halála (1983) után tekintélyes képviselője, a monori (1985), majd a lakiteleki (1987) találkozó előkészítője.
Veres Péter (1897–1970) író, politikus, a Magyar Írók Szövetségének elnöke (1954–57).

68

tiszatáj

san. Milyen adminisztratív ügy ez a mostani lépés a Tiszatájjal kapcsolatban? Hát államköltségen fogom én a politikánk lényege ellen írott cikkeket publikálni és terjeszteni?
A Magyar Népköztársaság költségén, annak az égisze alatt a Magyarországon megjelenő
lapokban? Miért adminisztratív lépés ez? Tehát engem a Magyar Népköztársaság féltése
vezetett ebben az ügyben. Sokat gondolkodtam, mielőtt ezt javasoltam. Most ezt a lépést
meg kell tenni, mert ha nem tesszük meg, megint mennek előre néhány száz métert. És
akkor majd meg kell tenni egy rosszabb lépést.
Hogy mit kell csinálni? Én pártfegyelmit javasolok, mert párttagokról van szó. Ez a javaslatom lényege. Az, amit a Csongrád megyei Pártbizottság csinált, nem pártfegyelmi.
Ezért javaslom, más hasonló esetben is ez az igazi út, hogy ha ellenséges fellépéssel találkozunk és annak részese párttag is, akkor a felelősségrevonás először a párttaggal szemben kell, hogy történjen. Másképp nem lehet rendet tartani ilyen dolgokban. A párttagok
lépjenek föl a pozíciónk védelmében és ne pipogyáskodjanak. Ha az ő közreműködésükkel
lehetséges politikailag ellenséges fellépés rendszerünk, politikánk és a párt ellen, az már
kicsit több a soknál. És nálam a rend ott kezdődik, hogy ilyen esetben pártfegyelmi indul
a párttag ellen, és ha kell, nem csak párttag ellen, hanem pártfórum ellen is. Például az
adott esetben a Tiszatáj kommunista párttagokból összetevődő szerkesztősége ellen. Ezt
megteheti a Politikai Bizottság, a megyei pártbizottság, más esetben a KEB, attól függ, mikor mi célszerű, de a fellépés elkerülhetetlen.
Tele vagyunk kriminális dolgokkal, gazdasági visszaélésekkel, összeköttetésekkel, károsítással, bűncselekményekkel, most már lassan politikai föllépésnek is kell következnie.
El kell járni. A minimum az, hogy a pártszerveknek ilyen esetekben a párttag ellen el kell
járni. Ha valamit kifogásolunk, előbb a párttagot vegyük elő. Ezt az eljárást meg tudom
védeni mindenhol, az Írószövetség választmányában is. Ha a párt fegyelmi eljárást indít
saját tagja ellen, ehhez az Írószövetségnek semmi köze. Nem várom meg az Írószövetség
ülését, hogy pártfegyelmit hozhassak egy párttag ellen. Nem szabad ingadozni ilyen
ügyekben.
A Csongrád megyei Pártbizottság határozatában kifogásoltam, hogy hát a lap irodalmi
méltatása elég nagyvonalú, gavalléros, leírják, hogy milyen jó a lap, a főszerkesztőt felmentik, a két igazi, politikai értelemben mondhatni bűnöst „majd” felelősségre vonják
pártfegyelmi úton, a főszerkesztőt, aki ennek a konkrét ügynek nem részese, leváltották.
Én például nagyon jó néven vettem volna, ha a Csongrád megyei Pártbizottság megállapítja a saját felelősségét is, mondjuk a legfinomabban azért, hogy a politikai ellenőrzést
a lapnál elmulasztotta. Mióta követeljük már azt, hogy ezeknél az irodalmi lapoknál a megyei pártbizottság ne csak addig harcoljon, amíg kivívja azt, hogy nekik is legyen saját
lapjuk, aztán oda se néznek éveken át. Nem mondom, hogy önmagukról állítsák ki a bizonyítványt arról, hogy bűnösök, de elő se fordul a politikai felelősség. Vagy ha ebben az
esetben bizonytalan a jogi helyzet, mert nem tudom, hogy szegedi lap-e, vagy a Művelődési Minisztérium felügyelete alatt megjelenő irodalmi lap, akkor a felügyelő hatóságnak
van valami felelőssége.
Ezt el akartam mondani, mi indított arra, hogy fellépjek és örülnék, ha egyetértenénk
abban, hogy mért kell most föllépni.
A Politikai Bizottság júliusi vitájában nem volt teljes egyetértés köztünk, de a PB döntött. Én elmentem szabadságra. A Politikai Bizottság határozata után a határozat kötelez,

2007. szeptember

69

ez a kommunista párt szabályzatából következik. A határozat után mindenkinek az a feladata, hogy legjobb tudása szerint annak végrehajtását segítse. Még akkor is, ha a vitában
más meggondolása volt. Ha valakinek az a meggyőződése, hogy a döntés rossz volt, én
Magyarországon vagyok, a Politikai Bizottság nagyobb úr, mint én vagyok, üzenhettek
volna, hogy még egyszer vitassuk meg a kérdést, mert úgy tűnik, hogy túloztunk és több
lesz a kárunk belőle, mint a hasznunk. De ha érvényes határozat van, és nem hívnak, akkor mindenki a végrehajtáson dolgozzon és ne az elmismásoláson. Ez elemi dolog és ez legyen érvényben a jövőben is.
Nagyon sok területen észleljük, hogy nem működik az az elemi szabályunk, hogy
a párthatározat kötelez. Aztán az sem, hogy mindent a helyén tárgyaljunk és ne máshol.
Szaporodnak a mindenféle föllépések felelős pártfunkcionáriusok részéről. Hallom, hogy
Nyers elvtárs21 megint nekidurálta magát valahol, tartott egy elfogadható előadást, de
a kérdésekre adott válaszában félig, meddig leváltotta a kormányt, mit tudom én kik előtt.
Hetényi22 ír egy cikket, amelyben azt a nézetét fejti, hogy de jó volna, ha Magyarországon
érvényesülnének az ár- és pénzviszonyok. Nincs nekünk állásfoglalásunk, nincs nekünk
gyakorlatunk, ami el van fogadva? Ha készülünk a Központi Bizottság őszi ülésére, jó lesz
megjegyezni ezeket a kis tapasztalatokat is, amikről itt ma beszélgetünk.
Most bekövetkezett, ami persze várható volt, hogy ellenfeleink rendkívüli gyorsasággal
az egész világon mobilizálják az erőket. Már én is kaptam tiltakozást egy amerikai magyar
egylettől a Tiszatáj betiltása és Csurka publikálási tilalma miatt. Mozgósítani fogják az
erőiket, ez velejár. Az imperialisták arra számítanak, hogy a magyar párt gyakorlata elég
rugalmas, praktikus, gyakorlatias és abba sok minden belefér. Ami igaz annyival kiegészítve, hogy a mi politikánk rugalmas és gyakorlatias, de elvi politika. A másik számításuk
az, hogy pénzügyi vonalon meg tudnak minket szorongatni. Ők az ellenzéki elemeknek itt,
ott elég érthetően megmondják, hogy hozzájuk úgyse mer nyúlni senki, mert akkor a hitelezések eldugulnak. A harmadik számításuk az, hogy az emberi jogok tekintetében Magyarországnak van egy bizonyos elfogadható státusza, és attól is félünk, hogy rossz hírbe
keveredünk. Ilyesmi is számításba kerül.
Hát most mit csináljunk? Mi valamilyen ügyért harcolunk. Ha harcolunk, akkor harcoljunk. S ha feladat van, meg kell vitatnunk, hogy mit csináljunk. És itt jön a következő
kérdés, amit még meg akarok említeni. Engem zavar az, hogy nem jó a kommunikációnk,
egyoldalú. Amit mi itt tárgyalunk, az innen kiszivárog és – most a megnevezett témához
visszatérek – eljut Csoóriig. De hogy Csoóri mit tárgyal a Csurkával, arról nincs értesülésünk. Így nem lehet harcolni. Ezért kérem, hogy igazítsunk a gyakorlaton.
A szervezeti Szabályzatban ez nincs benne, de a kommunista pártokban ősrégi szabály
a gyakorlatban, és én azt hittem, hogy ez most is érvényes. Amikor itt vitatkozunk, itt ütközhet hatféle vélemény. Bizonyos esetekben, mikor az a kérdés jobb megértéséhez szükséges, a döntésen kívül azt is meg lehet mondani, hogy milyen ellenjavaslat volt, ami elutasításra talált. De azt, hogy ki hogyan foglalt állást, azt nem lehet megmondani. És ez
21

22

Nyers Rezső (*1923) szociáldemokrata, 1948-tól kommunista politikus, miniszter, az MSZMP KB
tagja, az új gazdasági mechanizmus (1968–) kezdeményezője, majd visszavonása után kegyvesztett. A rendszerváltoztatás után ismét vezető politikus, az MSZMP elnöke, 1998-ig országgyűlési
képviselője.
Hetényi István (*1926) közgazdász, egyetemi tanár, 1980–86 közt pénzügyminiszter.

70

tiszatáj

a szabály nem működik itt ennél az asztalnál sem, a jelenlevőknél sem. Mert aki kisebbségben marad az álláspontjával, az a kollégiális körben, ismerősök körében csak elmondja,
aztán a gyűrűk kapcsolódnak tovább. Mert az mindig érdekes, hogy a Politikai Bizottság
mit vitat, és hogyan vitat. Nem tudom, hogy maguknak volt-e ilyen megfigyelésük, de
a vitatott kérdések kimennek nyilvánosságra, és ez tűrhetetlen, mindennek van határa.
Tartsuk be ezt a szabályt, hogy itt mindig lehet vitatkozni, kérni lehet, hogy újra tűzzünk
napirendre egy kérdést, bárki korlátozás nélkül elmondhatja véleményét, de amiben maradunk, az kötelező. És hogy ki miben hogyan foglalt állást, az nem terjeszthető. Mindenkire kötelező, hogy az ülés után a határozatot képviselje. Ha csikorog a kerék, tűzzük újra
napirendre az ügyet. Nemegyszer csináltunk már ilyet. De ami érvényben van, azt be kell
tartani, és arról nem lehet fecsegni. Most mégis van fecsegés.
Tehát mi az ilyen ellenzéki és egyéb nem helyes politikai fellépések esetében általános
módszereinkkel dolgozunk, de a föllépéseknél van egy rend: a párttagot kell felelősségre
vonni elsőnek, ha valamit nem helyesen csinált. Persze mi normálisan szoktunk szólni
egyszer, kétszer, még háromszor is, de hát felelősségre is kell vonni. Ha kell, a pártszervet
is felelősségre kell vonni. Másképp nem lesz az országban rend. És higgyék el, hogy pártonkívüli szövetségeseink, akik nagy számban vannak, szintén nyugtalanok, nemcsak mi
vagyunk nyugtalanok, ezt ők is elvárják tőlünk.
Ezt azért mondom, mert csak az ügy izgat mindenféle részkérdésben is. Egyszer itt
már érintettük ezt a témát, hogy milyen is a mi egységünk. Akkor gazdasági kérdésekről
vitatkoztunk, és többféle nézet van gazdaságpolitikai kérdésekben a csúcson is. Amikor
vitatkozunk a Politikai Bizottságban vagy a Központi Bizottságban, mintha egységben fejeznénk be a vitát. A következő lépésnél, a nyilvános fellépésénél mindenki a saját pozíciójának adja a hangsúlyt. Itt művelt emberek vannak, a fogalmazással lehet érzékeltetni,
hogy ez nem az ő állásfoglalása.
Van még egy általános vonatkozású része is ennek az ügynek. Lakatos elvtárs23 a szabadságának egy részét Párizsban töltötte és beszélt Plissonnier elvtárssal, aki elmondotta
a mi politikánkról, hogy az helyes, jó, tudja, hogy mi nyíltan politizálunk, és a hibákról is
nyilvánosan beszélünk. Ne értsük félre – mondta Plissonnier elvtárs24 –, ő ezt helyesli, ezt
értéknek tartja a magyar kommunista párt munkájában. De kéri, hogy a mi publikációink
és fellépéseink ne csupa negatívumokból álljanak, mert azok a valóságos képet eltorzítják.
Itt van az USA nagykövete, Salgó úr25, aki a múltkor valamilyen ügyben megkereste Havasi26 elvtársat. Ő is azt kérte, hogy „ne örökké a negatívumokról beszéljenek, ennek nagyon rossz hatása van nálunk, maguk ettől azért jobban állnak”. Most adják össze Plissonniert és Salgót, csak van valami abban, amit mondanak. Nem tudunk mi föllépni ingszag-

Lakatos Ernő (*1930) újságíró, 1980-tól a Magyar Távirati Iroda vezérigazgatója, 1985-től az
MSZMP KB osztályvezetője.
24 Gaston Plissonnier (1913–?), a Francia Kommunista Párt tisztségviselője, a PB és KB titkárságának munkatársa, a tagfölvételi osztály vezetője.
25 Nicolas M. [Miklós] Salgo (1914–?) 1983–86 közt az Amerikai Egyesült Államok budapesti nagykövete.
26 Havasi Ferenc (*1929) 1975-től miniszterelnök-helyettes, 1966-87 között a KB, 1980-88 között
a PB tagja, 1978-ban a KB titkára.
23

2007. szeptember

71

gatás, a hibák, a csőd emlegetése nélkül, pedig azt hiszem, a szocializmus ügye él és erős
Magyarországon. Csak képviselni, védeni kell, és tovább erősíteni. Itt is volna mit tanulni.
Volt úgy, hogy nem tudom miféle partnerekkel beszéltem, és mondtam nekik, rengeteg gondunk, problémánk van, annál egy kicsit nehezebben élünk, mint ahogy maguk ítélik meg onnan a mi helyzetünket, de annál jobb, mint amit a magyar sajtó tükröz.
Nem tudom, világos-e? Én három kérdést szerettem volna most felhozni. Az egyik: ha
ütközni kell, az elől nem lehet kibújni, nem egyszerűen a gondjaink szaporítása, hogy a Tiszatáj s Csurka ellen végül is fel kell lépni. Ez elkerülhetetlen és szükséges fellépés, hacsak
nem akarjuk, de akkor szavazzunk úgy, hogy az ősszel hadd tolják még egy kicsit előbbre
a csatárláncot az ellenzéki, ellenséges elemek. A másik: a párthatározat kötelez. A harmadik: itt vitatkozni kell a jövőben is, de az itteni vitát kivinni nem lehet.
----------------------------------------------------------Magnetofon felvételről készült szöveg.
Óvári Miklós s. k.

A Magyar Szocialista Munkáspárt Politikai Bizottsága
1986. év szeptember hó 9-i ülésén hozott határozata:
A Politikai Bizottság meghallgatta a tájékoztatást a Csongrád megyei párt-végrehajtóbizottságnak a Tiszatáj című folyóirattal kapcsolatos határozatáról, valamint az Írószövetség választmányának szeptember 9-i üléséről.
Megállapította, hogy a nem megfelelő eligazítás miatt a párt-végrehajtóbizottság határozata nem felel meg a Politikai Bizottság eredeti határozatának. Helyteleníti, hogy a végrehajtó bizottság nem alkalmazott pártfegyelmi szankciót a felelőtlenül, önkényesen eljáró
két párttaggal szemben; a főszerkesztő régóta esedékes felmentését olyan üggyel kapcsolta
össze, amelynek nem volt részese; nem állapította meg a politikai felügyeletet gyakorló
párt- és állami szervek felelősségét.
A Politikai Bizottság megerősíti július 1-i határozatát, amely szerint pártfegyelmi eljárást kell indítani a szerkesztőbizottságban dolgozó két párttaggal szemben, aki felelősek
a párt politikájával alapvető kérdésben szemben álló vers közléséért. A Tiszatáj további
megjelenése akkor lehetséges, ha a jelenlegi helyett létrejön a lap felelős irányítására alkalmas szerkesztő-bizottság.
A KB Tudományos Közoktatási és Kulturális Osztálya gondoskodjék a Politikai Bizottság július 1-i határozatának végrehajtásáról.
A Politikai Bizottság tudomásul veszi, hogy az Osztály az aktuális ügyekben esedékes
tájékoztatás céljából összehívja a kommunista írók aktíváját.
A határozatot kapják: Berecz János, Pál Lénárd, Radics Katalin és Szabó Sándor elvtársak.
Végrehajtás után megsemmisítendő!

Óvári Miklós27
27

Óvári Miklós (*1925) pártfőiskolai tanár, párttisztviselő, 1961-től az MSZMP KB tudományos és
közoktatási osztályvezetője, 1970–88 közt a KB titkára.

Tanulmány
FRIED ISTVÁN

Könyvek között
TÖREDÉKEK EGY OLVASMÁNYNAPLÓBÓL

„Nincsenek szövegek, csupán szövegközi kapcsolatok” (Harold Bloom)
„Every text is intertext” (Vincent B. Leitch)

Az intertextualitás parttalanodása jócskán visszavetette az érzékenyebb szövegelemzést,
hiszen a szövegekről több ízben átterelődött az érdeklődés olyan viszonylatokra, amelyek
(korántsem „végső fokon”) nem túlságosan termékenynek bizonyuló filologizálgatásba
torkolltak. Úgy értem, hogy kizárva az értelmezés köréből az „irodalmon/művészeten kívüli”-nek minősített területeket (beszédesnek szánom a többesszámot!) többen egy ezoterikus (irodalmi) mezőn kezdték el, akár egy zárt laboratóriumban, vizsgálgatni azt, hogy
mely szövegekbe mely szövegek ékelődtek; egy szöveg az értelmezés során miképpen lehet
feltétlenül fölfejtendő szövedékké. S az egyes romantikusoknak tulajdonított (túlzott)
„eredetiség”-igénnyel szemben hogyan kellett mindenáron igazolni előszövegek, szövegkontextusok viszonyát egy adott szöveghez. Feledésbe látszott merülni Borges ironikus figyelmeztetése, amelyet Kafka úgynevezett előszövegeivel kapcsolatban vetett papírra (néhány lapon), miszerint a megfelelőképpen heterogén anyag oly módon sorolódik be egy
Kafkához vezető, szövegek alakította rendbe, hogy valójában a később megszületett Kafkaírás(ok)ból következtetünk vissza akár az óegyiptomi írásbeliségig, keresvén azokat
a nyomokat, amelyek egy történeti(?), jóllehet mégsem fejlődési menetbe illeszthetők.
A szövegköziség – mint ismeretes – Bahtyintól és a Bahtyin-interpertációból (Kristeva) eredeztethető; valójában már a pozitivizmus forrás- és mintahajszolása a maga mechanikus
és többnyire fárasztó módján nem kevésbé szövegek kapcsolatának feltétlen kimutatását
célozta meg, az átvételben ugyan az átadó primátusát hangsúlyozva, mégis utalva arra,
miszerint egy szövegben esetleg több más szöveg rejtőzik. A világszerte szorgalmas munka
eredményeképpen megjelentetett kritikai kiadások jegyzetanyaga aztán bővelkedik a szövegkapcsolatok kimutatásában, szerzők olvasmányai „saját” szöveggé válásának dokumentálásában. Csakhogy a kritikai kiadások jegyzetanyaga (a sokféleképpen szóvá tehető
túlzások, terméketlen nyomkeresések ellenére) szinte nélkülözhetetlen kiindulópontja lehet az elemzéseknek, és a további, összetettebb, ha úgy tetszik: komplexebb kutatások segítségéül szolgálhat, noha sem az értékelés, sem az esztétikai és/vagy strukturális elemzés
feladataitól nem mentesíti egy életmű, egy korszak, egy költői teljesítmény vagy a műfajtörténet kutatóit, de még a tárgy- és motívumtörténetéit, toposzok továbbélésének keresőit sem. Éppen ellenkezőleg: az „átvétel”, a „kölcsönzés”, a paródia, a pastiche stb. konkrét szövegi vonatkozásai továbbra is feladatként funkcionálnak, mindezek jelentőségét az
elemzők a szövegben azáltal hangsúlyozzák, hogy a szöveg összetettségét szemlélve az át-

2007. szeptember

73

vétel stb. helyi értékéről, új funkciójáról, a máshonnan „átvett” szövegekhez fűződő, korántsem mindig egyszerű, áttetsző kapcsolat-lehetőségeiről kínálnak információkat. Megfontolandó Mikszáthnak egy sokat emlegetett mondása, miszerint más író lett volna belőle, ha olvasmányai más sorrendben követték volna egymást; s nyilatkozta Mikszáth ezt
akkor, amikor találkozott az orosz irodalommal (amelynek „hatása” még inkább elkerülte
írásművészetét és regényeit, mint Jókaiéit, aki német és francia nyelvű forrásai alapján
viszonylag sok orosz tárgyú elbeszélést és néhány regényt írt, és aki Puskint, legalábbis
életművének és életének egy jelentősebb szegmensét jól ismerte). Mindebből aligha következtetünk arra, hogy egy írói életművet csupán irodalmi szövegi érintkezései és kontextusai lefednének; mint ahogy nem hagyható figyelmen kívül a nem kevéssé parttalanná tett/
lett „kultúra mint szöveg”-tézis, amely szövegként nemcsak írói alkotásokat nevez meg,
hanem a társművészeteken túl a szellemi és részben anyagi kultúra más összetevőit is.
Ezek a kérdések különös hangsúllyal vetődnek föl akkor, amikor a közeli múlt egy jeles
alkotójának hagyatékát rendszerezi, tárja föl, készíti elő kiadásra a kutatás, egy olyan szerzőét, aki valóban a szövegköziségben élt, állandó kapcsolatban más szövegekkel, miről
a számítógépében maradt vagy kézírásban megőrzött jegyzetei, kijegyzései, vázlatai, műtervei tanúskodnak. Ilyen szerző Mészöly Miklós, aki – most már talán jobban látható, mint
korábban – prózafordulatot hajtott végre a magyar (prózai) epika történetében, és akinek
értelmezéséhez Thomka Beáta (a kismonográfiája óta eltelt időszak kutatási eredményeit
is felhasználva s nem utolsósorban a Mészöly-hagyatékban rendszerező munkát végezve)
újabb értékes adalékokkal járult hozzá, legutóbbi könyvét emígy kezdve:
„Mészöly Miklós prózapoétikája az áthajlások, átvételek, átírások, idézetek, motívumvándorlások, kijegyzések, szövegkivágatok, beékelések szövevényeként is megközelíthető.”
Talán ki kellett volna emelnem, hogy prózapoétikáról
van szó, Thomka Beáta Prózai archívum. Szövegközi műveletek című könyve aztán már címében elhatárolódik egy
késő-pozitivista, „antikváriusi” gyakorlattól, s a Műhelynaplókkal végzett filológiai munkáját hasznosítja a Mészölyéletmű elemzéséhez szolgáló újabb ajánlatokhoz. A könyvben meglepő összefüggésekre derül fény: a magyar prózai
örökség megszakadt (?) fonalának felvételére például, néven nevezve: a Jókai–Mészöly vonatkozások bemutatásával. Mészölyről valóban elmondható Thomka Beáta szavaival: „A megszakítások és a törést ki nem váltó beillesztések,
beiktatások (intercalation) egyaránt mozgalmassá teszik
a szöveg-, mű- és diskurzusközi kiterjedést.” Majd egy Nádas
Péter-idézettel „hitelesített” gondolatmenetben az alábbi,
messzebbre mutató mondat következik: „A műveletek stiláris, narratív retorikai és poétikai vetületei figyelmet érdemelnek.” Már a visszafogott
előadás is „figyelmet érdemel”, ám a leginkább az, hogy a filológiai kutatás miként nyit
ablakot (nem a parttalanná áradó szövegköziségre, hanem) a Mészöly-életmű – egyszerűsítsünk – prózapoétikájára. S ha ehhez hozzávesszük Mészöly érdeklődését a Jókai-noteszek iránt (anélkül, hogy a Jókai-regények közvetlenül megidéződnének), akkor ennek révén a „folyamatban lévő munka” öntematizáló „elbeszélésé”-nek kérdésköre is érinthető,

74

tiszatáj

részint a Thomka Beáta emlegette, olykor töredékes, minden esetben „vázlatos” föl- és kijegyzések nem pusztán teljes jogú elemei, mozzanatai lesznek az életműnek, hanem ez
életmű kijelölte „előszövegek” ismerete az alkotási folyamat stádiumairól, a változatokról,
a lehetőségekről tájékoztat, durvábban szólva arról, hogy a „végleges”-nek tekintett szöveg
előjátékában a mű többesélyűsége manifesztálódhatott. Korántsem „drámaian” meglepő,
hogy a Jókait megbecsülő módszer ekkora jelentőségre tehet szert az igazán nem a Jókaihagyományba lépő Mészöly-írásmódban, az azonban mindenképpen eltöprengtet, hogy
olyan írókhoz fűződő viszonyról hullhat le a lepel, akiket a kutatás távolabb lát Mészölytől
(ilyen Jókai mellett Krúdy, akiről ugyancsak értésről, túlzással szólva beleélésről tanúskodó lapokat találunk a Mészöly-kötetek között tallózva). Ez viszont arra inthet, hogy
a jövőben a Thomka Beátáéhoz hasonlóan kezdjünk el foglalkozni a Jókai-noteszek és
a „végső” változat viszonyával (ezt eddig inkább a kritikai kiadás jegyzetanyaga tette meg,
valamint néhány, a maga nemében Jókai forrásfelhasználását tekintve fontosnak mondható forrástanulmány, adatközlés), a Mészöly-kutatás „vissza”-hathat (mindenesetre kívánatos volna, hogy ezt tegye) a Jókai-kutatásra. Korántsem az átadás-befogadás mechanikus menetét példázva, hanem azért, hogy a Jókainál sem jelentéktelen szerepet játszó
idézetek, beékelődések, máshonnan eredeztethető kulturális adalékok „stiláris, narratív
retorikai és poétikai vetületei” az eddiginél lényegesen több figyelemben részesüljenek.
Thomka Beáta párhuzamként hivatkozik André Gide Napló-följegyzésére, megkockáztatnám a Márai-naplók idevonatkoztathatóságát (a Műhely című folyóiratban publikált följegyzések, a naplószöveg, valamint a szerző megszerkesztette, nyomtatásra szánt változat
hasonló egybevethetőségére céloznék).
Thomka Beáta könyvének egy másik, számomra lényeginek minősülő hozadéka a Közép-Európa-diskurzus „beágyazása” saját Közép-Európa-„regény”-ébe; akár írhattam
volna megfordítva is: a maga személyes, szellemi/kulturális „jugoszlávizmusának” értelmezhetőségét a Mészöly-féle Közép-Európával összenézve éppen egy kutatói pálya „work
in progress”-e teszi lehetővé, amelynek „referenciáit” a jugoszlávizmus pozitív és negatív
változatai között lehetne keresgélnünk (ha e pozitív és negatív változatok ily könnyen
szétválaszthatók, elkülöníthetők volnának). E nevelődési történések oly szereplői vitetnek
színre, mint – Mészöly mellett – Milorad Pavić, a joggal irodalmi és ugyancsak joggal nem
irodalmi, hanem „hitvita”-beli nevezetességre szert tett Kazár szótár szerzője, továbbá
a nemcsak magyar irodalmi átszövődései miatt fontos a Borges–Pavić közötti úton munkálkodó Danilo Kiš, továbbá a kortársi boszniai irodalom reprezentánsa, az Ivo Andrićtyal
(és Meša Selimovićtyal) párbeszédbe lépő Dževad Karahasan, akit hazája, városa (Szarajevo) történeti fordulatai Grácig fognak kergetni (hogy Ivo Andrić jóval korábban Grácban
doktorált, az irodalmi térség olyan véletlenei közé tartozik, amely véletlenek erősítik a tárgyi és szellemi kultúrában tematizálódó esettanulmányok egymásba/egymásra olvashatóságát). A magam részéről Thomka Beáta szellemi biográfiájával párhuzamban a szlovén
Aleš Debeljakét látom, akinek legalább olyan kevés oka van a jugo-nosztalgiára, mint
a pécsi tudományegyetemen (Pécs egyébként őrzi egy hajdani többkulturáltság emlékét!)
otthonra lelt egykori vajdasági bölcsészprofesszor asszonynak. A „kontextuális narratológia” alcím alá sorolt fejtegetés nemcsak az (ön)életrajzi elbeszélésmód felé tekint, hanem
a történetmondást nem „felbontva”, mégis „rétegződés”-ét, a folyamatban lévő munka
szegmenseit szem előtt tartva, kettős elemzési irányultságára utal: „A történetmondás úgy

2007. szeptember

75

is vizsgálati tárggyá válik, mint nyelvi, képi, performatív, szóbeli és írott, köznapi és irodalmi elbeszélés, fikciós és referenciális szövegfajta (önéletrajz, jegyzet, dokumentum),
ám úgy is, mint e szövegek metaszövege.” A magam részéről Thomka Beáta saját „szövegét” szintén a maga megadta kettős perspektívában vélem „lefordítható”-nak, és erre talán
jogot ad az a tény, hogy jórészt közös az irodalmi alapélménye „nemzedéké”-nek és a Karahasanénak, jóllehet az egykori Jugoszlávia más összetételű, a multikulturalitásnak más
(jellegű) változatát produkáló irodalmi táján fejtették ki tevékenységüket, ráadásul Thomka
Beáta elsősorban az elméleti diszkurzusok alapján tájékozódott, Karahasan viszont dramaturgként élte meg a titói Jugoszlávia önfelszámolódását (nemcsak politikai, hanem szó
szerint vett nyelvi, kulturális, mentalitásbeli és messze nem utolsósorban kultúrpolitikai
válságba rohanását, különös tekintettel a nemzeti/nemzetiségi viszonyok „treuga Dei”jének felejtésére, feledtetésére). Thomka Beáta az azonosságformák közül (ez az ő szava)
a dinamikus identitások mellett a hordozható identitás különös példái-t, ennek révén
a saját multikulturalitásban szocializálódott személyiségét szituálja, olyan „elbeszélőként”,
aki az értekező próza, a tárgyiasított személyesség kereteit még akkor sem lépi át, ha önsorsára kérdez. Nemcsak azáltal, hogy „jugoszláviai” szerzőket emleget, világirodalmi tájékozódásáról számol be, szembesítve a Mészöly-prózából kinyerhető irodalom- és kultúraszemléleti hagyománnyal, hanem azáltal, hogy – még egyszer leírom – tárgyiasítva,
kutatási tárggyá téve a maga nevelődési regényét: ezt a térségre vonatkozó, vonatkoztatható kutatási tervek tanulságaival, például német és osztrák konferenciák vitatémájával és
anyagával veti egybe. Egyszóval kimondatlanul is emlékeztet az összehasonlító irodalomtudományban polgárjogot nyert „többrendszerűség” elméletére és e polysystem theory
gyakorlatára. Régiónkra alkalmazva olyképpen, hogy egy szerző (legyen elemző tudós
vagy költő) személyiségében és művei által nem bizonyosan csak és kizárólag egy szűkebben vett nyelvi közösség reprezentánsa, régiótudata és régióspecifikussága révén példázhatja a Thomka Beáta megcélozta dinamikus identitást (és ennek megfelelően dinamikus
kultúramodellt), hogy aztán az európai értekezői, költői trendek között választva kialakítsa a maga összetett, sokszerűen rétegzett irodalom-/történészi személyiségét.
Így ha Dževad Karahasan „előszövegeit” tekintjük, akkor ismét leírhatjuk Bosznia korábbi alkotóinak nevét, azét az Ivo Andrićét, akinek életművében, különös tekintettel az
1920-as szarajevói levélre (1920 nem a megírás dátuma, hanem az utalás egy történelmi
szituációra), valamint a Híd a Drinán 1878-as esztendőt követő epizódjaira, nyomon kísérhető a szóbeliség átváltódása az írásbeliségre, méghozzá a hivatalos-uralmi beszédére,
a polifónia ellen szegülő erők szerveződésére, az átlépésre a meseiből/krónikásból a metanarrativába („nagy elbeszélés”-be, például a nacionalizmuséba), egy folklórörökséggel hitelesített többnyelvűség, többkulturáltság szétesésére. De azét a Meša Selimovićét is, aki
a személyiség és a hatalom, a boszniai létezés/létezhetőség antinómiái között tévelygő hősével járatja végig a függetlenség illúziójától a megalázottság és bekerítettség horrorjáig
vezető utat. Valamint azét az Isak Samokovlijáét, aki rövidtörténeteiben a szarajevói-boszniai szefárd zsidóság hétköznapjain keresztül egy diaszpóra (túl)élési esélyeit latolgatta
(hogy aztán ez a téma a beszéd-értés, a dialógus lehetségességén töprengve térjen vissza
Ivo Andrić posztumusz megjelentetett Omer pasa regényében). Dževad Karahasannak
ezek a szerzők biztosították a nyelvi-kulturális Bosznia-vízió tematikai egységeit, amelyek
szétzúzódtak a történelmi fordulatok nyomán, hogy a multikulturalitás teremtett világa

76

tiszatáj

épüljön föl az akaratlagos emlékezetben. Thomka Beáta „alternatív” kultúramodell”-ről
gondolkodik, s a kikényszerített migráció, a szerb történelemből és Miloš Crnjanski regényéből ismerős Seobe (magyarul kissé túlélezetten Örökös vándorlás címmel jelent meg
a kétkötetes mű) történelmi, nyelvi, kultúraközi tanulságait véve szemügyre „lezárt tapasztalat”-nak minősíti. Karahasant idézve a „virtuális közös nyelv megszűnésé”-t konstatálja
a professzor asszony, szemben a Monarchia-koinéval, amelynek állami politikai kontextusa
a centripetális és a centrifugális erőktől ostromolva esett szét, hogy aztán Kafka, Bruno
Schulz, Krúdy Gyula, illetőleg Miroslav Krleža, Andrzej Kuśniewicz és Mészöly Miklós
emlékezetében kapjon poétikai alakzatot, egyben – tenném hozzá – a dinamikus identitásnak többkulturáltságával jusson ma különösen hatásos és európai érdekű reprezentációhoz.
Aligha válaszolható meg megnyugtató módon a probléma: vajon Milorad Pavić és regénye, a posztmodern írás egyik mintapéldájául szolgáló szótár/lexikon-regény, a Kazár
szótár utólag(?) készített ideologikus magyarázata szembeállítható-e a többrendszerűséghez tartozásban kifejező dialogicitáséval? Vajon a kultúraköziség modellje és a Pavićnak
tulajdonított nagynemzeti és nagy nemzeti narratíva a két szélső póluson helyezkednek-e
el? Tagadván Danilo Kišnek magyar–szerb–közép-európai szövegátszövődésekkel megjelenített önazonosulási irodalmát… Pavić politikai-ideológiai szerepe az akadémiai Memorandumban minősíti-e írói-irodalomtörténészi aktivitását, illetőleg ez utóbbiból szervesen (?) következik-e állásfoglalása a sorskérdésként feltüntetett nagyszerb elbeszélésmódban? Pavić XVIII. századi irodalom- és kultúratörténete akképpen foglal állást az egységes szerb nemzet és tudat, nemzeti tudat kérdésében, hogy nem leplezi a szlavenoszerb
írásbeliség és (egyházi) műveltség töredékességét, megosztottságát, illetőleg a diglossziának egy különleges, a XVIII. századi szerb művelődésben számottévő szerephez jutó esetét: Gavril Stefanović-Venclović a népnek prédikálva népnyelven szólt, az egyházi-tudós
köröknek a szlavenoszerb egy változatán (szinte ahány író, annyi szlavenoszerb változat).
A szerb irodalomtörténet-írás „atyja”, Jovan Skerlić óta közhely, hogy a modern szerb
irodalom bölcsőjét nem Szerbiában leljük, hanem Bécsben, Velencében, Magyarországon,
Pest-Budán, a szerb irodalom többnyelvű környezetben létesült, más, épülő, szláv és nem
szláv kulturális/irodalmi szerveződésekkel együtt, azok kontextusában. A szerb-horvát,
horvát-szerb nyelvi kiegyezés nemcsak egymáshoz közelítette a két művelődést, hanem az
engedményezett és nem engedményezett különbözőségek tudatosulásával el is távolította
egymástól. Danilo Kiš multikulturalizmusa az „ortodox” szerb tudatot képviselő írók ellenállásába ütközött, ám vitairata biztosított alkalmat arra, hogy prózapoétikai kérdésekre: a szerzőségre meg a szövegösszeszövődésekre vonatkozó fejtegetéseit Kiš szembeszegezze egy álmarxista-sematizáló irodalomszemlélettel. Ugyanakkor Kiš (szinte példázatosan a Borisz Davidovics síremlékében) azt a különféle hagyományokból ötvöződött
kulturális emlékezet által fogalmazódott örökséget közvetíti, amely „élet”-ben magyarázkodásra, „önkritiká”-ra, rejtőzködésre kényszerül. Ugyancsak Kiš említett regénye nevezi
néven a kisvárost, ahonnan származó személyiségek a többkulturáltságot hozzák magukkal, mint a létezés terét: a Monarchia-örökség más városai (Trieszt, Lemberg, Prága, Bécs,
Budapest, Zágráb stb.) mellett minden bizonnyal Újvidéket is felvehetjük a lajstromba. Az
ausztriai összehasonlító irodalomtudomány (Peter V. Zima és Johann Strutz klagenfurti
kutatók munkája nyomán) joggal emlegeti a kulturális polifóniát: az ő példájuk az Alpok–
Adria régió, a „Romania”, a „Slavia” és a „Germania” találkozási pontja. Strutz megállapí-

2007. szeptember

77

tása szerint ennek a kulturális polifóniának nem pusztán a felosztott, megszüntetett dunai
Monarchia volt a „tere”, hanem szerinte ott él napjainkban is néhány régióban, jóllehet
megváltozott formában. A hétköznapok kétnyelvűsége, a kétnyelvű dialógus, a kétnyelvű
olvasás-írás, némely helyen a többnyelvű regionalitás és urbanitás (Strutz Triesztet, Fiumét és Klagenfurtot nevezi meg) a külső jelei ennek a különleges művelődési helyzetnek.
Mint a gyakorlat mutatja: a multikulturalitás jókora kihívás a régiók, az országok, az államok politikai, kiváltképpen pedig kultúra- és oktatáspolitikai koncepciói számára. Közép- és Délkelet-Európa kulturális sokszínűségét a leginkább átfogó módon szerinte Claudio Magris (trieszti germanista) regényesszéje világította át: A Duna. Egy folyó életrajza,
ebben a műben esszéisztikus-irodalmi formává tágítja ki korábbi téziseinek összegződését, amelyet A Habsburg-mítosz az osztrák irodalomban című, magyarul nem teljes egészében kiadott könyvében megalapozott.
„Prágához hasonlóan Trieszt is ödipális város – állítja egy helyütt Claudio Magris –,
egy oxymoron, irodalma a városból menekülés vágya és a visszatérésé között lebeg. Egyhangú kórus azoké, akik Triesztben maradtak, és élesen bírálják, meg azoké, akik eltávoztak és róla nosztalgikusan álmodoznak; egyik sem kerülhető meg, ha Triesztről szólunk.
Az irodalom formálta Triesztet, akár más közép-európai várost, egy nagy, meghatározhatatlan, be nem váltott ígéret szimbolikus városává.” (Amit Magris ehhez még hozzátesz,
annyi, hogy ez az ellentmondásos másféleség csak az irodalomban lelhet feloldásra. Illetőleg némileg módosítva ezt a kijelentést: abban az ábrázolásban, ama képben, mely fenntartja ezeket az ellentmondásokat anélkül, hogy feloldaná.) Érdemes továbblapoznunk
Strutz tanulmányában: „Az egyes régiók irodalmi életének komplexitása a vonatkoztatási
lehetőségek és a kommunikációs összefüggések sokféleségéből adódik.” „Trieszt mint kulturális metonímia, Közép-Európa kulturális sokféleségének modellje és koncentrátuma.”
Ehhez csak annyit: kérdem, vajon csupán Triesztről volna ez elmondható?
Ismét Thomka Beáta megjegyzései a „hordozható identitás”-ról:
„A hovatartozás vállalása a nyelvi határoktól független reprezentációkon (vallási, művészeti, kulturális jelrendszerek) múlik. Az emblémák, allúziók, idézetek, toposzok, mítoszok, szimbólumok, képek, történetek szövedékéből képződő művelődéstörténeti hagyomány mozgékony, szállítható közös bázist alkot.”
A következő mondat a nemzetközi kutatási „trendek” egyikére hivatkozva kockáztatja
meg, miszerint „ezt a gondolatot” támasztja alá a lipcsei illetőségű kutatócsoport, a GWZO:
Történettudományi Központ, Kelet-Közép-Európa története és művelődése. Egy 2004-es
kiadványra hivatkozom: Kelet-közép-európai emigráns irodalmak 1945–1989 alapfogalmai és szerzői. Ez a többszerzős kötet a különféle nemzeti irodalmak e témakörbe vágó alkotóit nemcsak párhuzamos életrajzokban, hanem egymással szembesített műveik révén
úgy mutatja be, hogy szüntelen arra figyelmeztet: részint a hasonló történelmi fordulatok
kényszerítik ki Közép-Európa ellenálló értelmiségijeiből a hasonlónak tűnő reagálásokat
(az 1956-ban, 1968-ban stb. megindult kivándorlási hullámot), részint ennek irodalmi
megjelenítését az emigrációban vagy a nyelvváltás követte (beszédesen román szerzőknél
és Kunderánál), vagy olyan irodalmi formák előtérbe kerülése, amelyek immár nem építhetnek szerző és olvasó meghitt viszonyára, hanem a privát szférába történő kénytelen és
kényszeredett húzódás megnöveli (például) a napló, a töredékes följegyzések, az eszszé(regény) jelentőségét (Márainál és Gombrowicznál). A Thomka Beáta említette kutatói

78

tiszatáj

tapasztalat közössége ösztönzi arra, hogy Mészöly Miklós Pattern és izoláció című tanulmányára hivatkozzék, amelyben a magyar író elgondolkodtat azon, miszerint „a tartós
vagy végleges elszakítottságban élők prózája – különösen, ha a közvetlenebb kapcsolatok
(esetleg csak vállalt) zárlatáról is szó van, mint a disszidensség új jogi státusa esetében;
s ha nem a piaci siker a mérce – többségében, előbb-utóbb az ontologizáló próza felé fordul, a személyi adottságoktól függetlenül is.”
Úgy gondolom, hogy a Műhelynaplók ismeretében a Mészöly-kutatásnak sok tekintetben kell elvégeznie önmaga revízióját, egyfelől a Mészöly kijelölte előszövegek és az elkészült művek összeolvasásakor, másfelől ennek függvényében Mészöly „kultúratudományának” (nem bizonyos, hogy ezt idézőjelbe kellett volna tennem) rekonstruálásakor.
Minthogy a Mészöly-művek előkészületekor, nem csekély mértékben Jókai noteszei tanulmányozásának hatására, a tárgyismeret, a környezeti tények felkutatása lehetőséget
kínál részint a tanulmánnyá, részint a regénnyé fölfejlesztésre. Mindennek vetületében
kérdőjeleződik meg a fikció szokványos értelmezése, valamint az identitásképzés/képződés „linearitása”, Mészöly prózapoétikájában a Közép-Európa-diskurzus (is) helyet kér és
kap, a vele részben párhuzamosan haladó pályák, részben az olvasottak segítik újrastrukturálni azt a Közép-Európát, amely inkább „volt egyszer”, mint van. Thomka Beáta a „túl”élőkkel szemben támaszt igényt: „Ha kivételes jelentőséget tulajdonítunk a kulturális
szimbólumoknak, akkor a kontinens legkülönfélébb pontjain sokak előtt feladatként áll
e szimbólumok, a valamikori közös és közösen létrehozott értékek retrospektív interpretációja. Mi az, ami az imaginárius változatokból, az anekdotikus és a vizuális emlékezet,
a prózai és képi, irodalmi, színházi és filmes tapasztalat tárházából közös hivatkozási alapként, a térbeli, időbeli távolság ellenére fennmarad, transzponálható és transzformálható?
És mi az, amit immár véglegesen elveszített egy nemzedék?”
Thomka Beáta – úgy vélem: elégikus – kérdése összecseng mindazzal, ami könyvében
Mészöly Miklóssal, az elbeszéléssel, a vizuális poétikával, a meg/elrabolt Közép-Európa
gondolatával értekező prózába tömörült. Tolnai Ottó mellett azért lett feltehetőleg Mészöly Miklós életműve kutatási tárggyá, mert általa kimondható, megnevezhető az a feleletkísérlet, amely a kérdésekben talán már benne rejlik, és ami ezeket a kérdéseket egy végiggondolandó dialógus ösztönzőjévé teszi. A nemzetközi konferenciák tanulságai szintén
e könyvnyi feleletkísérlet felé mutatnak, miképpen az a fajta narratológiai elgondolás is,
amely Mészöly Miklós prózafordulatából meríti bizonyára legfontosabb érveit. Más kérdés, hogy Thomka Beáta pályája azoknak a történeti fordulatoknak sodrában formálódott,
amelyekre többek között Dževad Karahasan prózája (is) reagál. Ezek az összefüggések
a közép-európai és a balkáni „nyelvek” összeéréséről, nem annyira egybe-, mint inkább öszszecsengéséről tanúskodnak; s egyben ismét felidéződik a magyar kultúrának és irodalomnak az az értelmezői szerepe, amelyet a XVIII. század végén és a XIX. században
a szerb és a horvát művelődés számára betöltött. Még akkor is, ha a kölcsönös kapcsolatok
korántsem minden esetben minősíthetők a harmonikus együttélés irodalmi dokumentumainak. Thomka Beáta „belülről” ismeri azt, amit Dževad Karahasan boszniaiként, szarajevóiként, a szerb nyelv bosnyák változata reprezentánsaként, Ivo Andrić utódaként megírt.
Aligha vitatható, hogy egy, könyve teljes problematikáját tárgyaló ismertetés másképpen érzékeli, láttatja a mű jelentőségét. A magam részéről a leginkább szubjektív, a legbensőségesebb Thomka-könyvként tartom számon, amelynek tudományos érdemei mel-

2007. szeptember

79

lett nem kevésbé kölcsönöz jelentőséget az a tény, hogy közvetve, de olykor közvetlenül
egy (közép-európai) értelmiségi létezés íratik körül; a migrációra kényszerített töprengése
a régió esélyeiről és elveszített, elvesztegetett lehetőségeiről, egy multikulturalizmus múlttá
válásáról, tudománytörténetté kényszerült egykori tudós találkozásokról és élményekről.
Az a fajta vajdasági „irodalmi” koiné, amiről például Aleksandar Tišma életműve tanúskodik, immár távoli emlékként dereng föl, a „Holnap”-osok többnyelvű társának, szerb
költőként naplóit magyarul, németül és szerbül fogalmazó Todor Manojlovićnak emléke
éppen úgy lezártnak tűnik, mint a szerb–magyar–német együttélés hajdani igazolódása,
ugyanígy távoli történeti emlékké válik mindaz, amit a verseci patikus fia, Herczeg Ferenc
adott közre emlékirataiban és néhány szépirodalmi munkájában.
Thomka Beáta, a korszerű irodalomelméleti stúdiumokat a Vajdaságban közreadó,
adaptáló irodalomtörténész nem sejthette, milyen könyvet jelentet meg 2006-ban. Nem
hitte, hogy efféle mondatokat kell majd megszövegeznie: „A dél-európai exodus egy nehezen definiálható közös örökséget hagyott maga mögött.” Vagy: „Továbbá az is tény, hogy
nem a szerbiai és a boszniai szerb nyelv alakult át, hanem a tapasztalatok súlya az, ami
radikálisan szembefordította egymással a nyelv művelőit, regionális változatainak, nyelvjárásainak használóit.”
Újra hangsúlyoznám annak jelentőségét, mindez a Mészöly Miklós-életmű filológiai
jellegű feldolgozását követő munkálkodás során késztette Thomka Beátát, hogy saját és
szűkebb régiója múltjával és jelenével szembenézzen. Mint ahogy Mészöly Miklós regionális, nemzeti irodalmi és európai töprengései sem hagyták érintetlenül azokat, akik a Közép-Európa-diszkurzus életben tartásával kapcsolatban tevékenykedtek (a múltban és
a jelenben). A Mészöly-hagyaték és egy regionális tudat elemzése ilyen módon egymást
erősíti…
Miközben a kutatás részint vissza-visszatér a dunai Monarchia kulturális örökségének
értelmezéséhez, és Mészölytől egyáltalában nem idegen módon az értelmezés állandó újrastrukturálásához, a jelen magyar irodalmában korántsem magától értetődő a „boldog
békeidők”-re olyan jellegű visszatekintés, amely mindenekelőtt a vállalható és kor- meg
időszerűsíthető regionalitás, többnyelvűség, többkulturáltság témakörében kísérli meg
a hajdani és a jelenkori modernitás egymásra olvasását. Ez feltehetőleg olyan recepciós eljárásokban mutatkozik a leginkább produktívnak, amelynek során egymással szembesíthető a saját és az idegen (a más) koronként eltérő besorolást kapó fogalma, az (ön)azonosságok keresésébe és „meghirdetésébe” rejtett ambivalencia negativitása és pozitivitása.
A saját és az idegen horizontális és vertikális megképződésével való szembenézés az irodalomban olyan nyelviség konstruálódásához vezethet, amely nem egyszerűen a többnyelvűséget verstárggyá komponálja, hanem mögé fölvázolja azt a tárgyi és szellemi környezetet
is, amelyben a többnyelvűség természetes jelenségnek, a többkulturáltság természetes
magatartásformának könyvelendő el, és amelynek irodalmi/művészeti „megnyilatkozása”
szépirodalmi művekben jelenik meg, sőt: vivődik színre. Az idegen az összehasonlító irodalomtudomány „központi” problémája, a „transzliterális” összefüggések kutatásának
irányába mutat, részint irodalom és társművészetek, részint irodalom és társtudományok
(az „összehasonlító tudományelmélet”) tanulmányozását mintegy előírja. Ebből a nézőpontból (természetesen nemcsak ebből, de ennek a gondolatmenetnek aspektusából)
fontosnak és akár „elméletileg” is bizonyító jellegűnek minősítem Tőzsér Árpád 2006-os
évszámot viselő Léggyökerek című verseskötetét, a fülszöveg szerint a tizenegyediket:

80

tiszatáj

Rudolf Fila festményének reprodukciója a címlapon, a hátlapon vélemények, a dedikáció dátuma: március 15. Már
ebbe a tájékoztatóba is sok minden zsúfolódik, hozzátenném, az ízléses kötet Pozsonyból érkezett, de a budapesti
illetőségű Helikon adta ki (átjárhatóak a határok?). A három ciklusra osztott verseskötet már az első ránézésre is
szuverén befogadási stratégiáról tanúskodik, olyan költői
világ megtervezéséről, megszervezéséről, amely (látszólag)
mozaikkockákból épül össze, méghozzá különféle színű,
méretű, „eredetű” anyagokból. Kiegészítésül: a (szintén
csak látszólag) széles ívű időbeliség által irodalmi/kulturális évezredeket igyekszik egymásra másolni, anélkül, hogy
a palimpszesztus módszerével élne, hiszen a nemegyszer
címbe emelt tulajdonnevek és verstárgyak a paratextusok
pontosságra törekvésével jelzik (egy nonfiguratív festményen efféle funkciója lehet egy címmegjelölésnek, amely a kép tárgyisága ügyében irányadó), miféle mondatai, mitológiai, vallási, bölcseleti, irodalmi, irodalom- és nemzetiségpolitikai gondolkodás nevezendő meg előszövegnek, amelynek értelmezésére, vers-képpé
alakítására, régimódian szólva: gondolati lírává szerveződésére kerül sor. Távolabbról
szemrevételezve a jól megkomponált verseskötet minősítését (mint Tőzsér Árpád utóbbi
néhány verseskötetét) aligha elégítheti ki a közhelyes megjegyzés: állandóan az emberi egzisztenciára, ezen belül a szlovákiai magyar egzisztenciára, tágítva a kört: az európai ember egzisztenciájára, az utómodernből a posztmodernbe forduló létezés esélyeire és
esélytelenségére kérdez; persze, messze nemcsak kérdő mondatokban (ha figyelmesen lapozgattam a kötetben, az első kérdő mondatra verszárlatként a 18. lapon bukkantam, akkor is idézet formában, a Néhány fő probléma az ezüstkor Jeruzsáleméből című ötrészes
versben: „Én Istenem, miért hagytál el engem?” – ahol is, a kérdéssel s a kérdést előhívó
szituációval, azaz a legfőbb problémával a képekben szólás áll szemben, érthetem olyképpen is, mint az érvelés, a kifejtés, a logika, valamint a költészet vitáját, amelynek lényegéül
az egymást kölcsönösen feltételezés, vö. irodalom és társtudományok, nevezendő meg).
A túl hosszúra nyúló zárójeles mondat folytatódhat úgy is, hogy a továbbiakban a kérdő
mondatok (egy darabig) a versek közepére kerülnek, mint a Scaenarum dissignator (magyarra a jelenetek rendezőjeként fordítom), a Sebastianus című versben (ez utóbbi átírja
az irodalomban és a zeneirodalomban (vö. D’Annunzio–Debussy: Le Martyre de Saint
Sébastien, Szántó György: Sebastianus útja elvégeztetett, Márai Sándor elbeszélése) kialakult mártír-elbeszélést, és nem zárja le a történetet, hanem a szüntelen történendő tartományába helyezi át, s a költészet kérdésévé teszi: a létezés versszerűvé válhat, amennyiben egy hasonlatban szervesül, annál is inkább, mivel a kezdő és a záró szakaszban versszakot körbe fogó chiazmus egyként jelenítheti meg a bezártságot, az önmagába visszatérés kérlelhetetlenségét meg a nyitottságot. Hiszen az aprónak tűnő változtatások, a kérdőjel helyébe törekvő felkiáltójel többesélyűvé avatja a körként funkcionáló szerkesztést.
A második ciklus immár nem képletesen, nem az antiktivitás-recepció igényelte allegorikus előadásba rejtve, kimondja a XXI. századi „költőileg lakozás” dilemmáit, azt nevezetesen, hogy – Tőzsérrel szólva –

2007. szeptember

81
A vers ma a közismert kivénült kóbor lovag,
szélmalmot már csak skanzenben talál,

és/vagy:
A rozzant vers fegyverét s jelentését
cipelő költő tulajdonképpen már unja
a meddő szolgálatot,
mégis lohol, liheg: (…)
valamint:
„Ma az egykori világirodalmi hevületünk s a néhai szlovákiai magyar irodalom csak
együtt adják ki az emlékeink parlamentjét.” (…)
Nem volna nagy nehézség kimutatni, amit ilyenkor szokás, a beszélő (ön)ironikus
szemléletét, amelyben kétségessé teszi a maga beszédmódjának hitelességét, minthogy
hiteles világról már csupán azért is problematikus megemlékezni, mivel ilyen hiteles világ
(teszem hozzá) legfeljebb a XIX. század „nagy”-realista és valóban nagy realista regényben
képződött meg. Tőzsér korábbi megállapítását idézve, a „valóság” irodalmáról aligha lehet
bármit mondani, legföljebb (azt is „ironikusan”) az irodalom „valóságáról”, amennyiben
irodalom és valóság a költő meg kritikusa számára „kéznél levők”-nek minősíthetők. S ha
még mindig ómódian a második ciklust ars poeticának nevezném, és akképpen nyilatkoznék róla, hogy különböző verselésű, a „költőiség” eltérő fokán egzisztáló, a vers és próza
határvonalait szétmosó, mindenképpen az átfogó költészettan igényéről lemondó megnyilatkozásaként értékelem, azonnal szükségessé válik az önkorrekció: az ars poetica lehet
költői levél (mint Horatiusnál), lehet a negyedik, a didaktikus műfajok közé sorolt tanköltemény (mint Boileau-nál), lehet dal formában létesített elhatárolódás a romantika
költészetétől (mint Verlaine-é), de lehet szintén a dalszerűséget imitáló vitairat (mint József Attilánál); lehet olyképpen álarcos vers, amely részint közvetlenül reagál kortársi poézisre, részint kortársivá avatja mindazt, amit egy XIX. század közepi költő tanulhat az antikoktól és elődeitől (ilyen Arany János Vojtina ars poeticája című verse, de részben Juhász Gyula majdnem hasonló című vitairat-verse): ám bármelyikbe olvasunk bele, a megszerkesztettség, a jól felépítettség, a saját álláspontnak a lehetségességig pontos előadása
a jellemzője. Tőzsér Árpád versciklusnak fölfogható sorozatára mintha inkább az volna
mondható, hogy azt tanúsítja, miszerint mára már a poétika teljes spektrumát átfogó költészettan versbe fogalmazása sem lehetséges, Horatius és/vagy Boileau illúziója az esztétikai funkciókat (használni vagy gyönyörködtetni, a kellemes keverése a hasznossal)
komplementaritásában összefogni képes episztola vagy tanköltemény megírhatósága végképp legföljebb irodalom- és kritikatörténeti eseményként „könyv”-elhető el; a töredék
nemcsak szuverén műfaj, hanem az ars poetica eleme, példája, lehetősége, ám e töredékek
nem egy egységből, egy egészből váltak le, eleve töredékes a vers, méghozzá olyan, amelyet nem metonimikus viszony fűz az egészhez. A ciklus darabjai a vers és a próza között
lebegtetik a (költői) beszédet, amelyet talán leginkább az erőteljesnek bizonyuló képiség
látszik szavatolni.
Az önreflexió, sőt az önminősítés, a szövegi játék az önszituálás során fölmerült kétségekkel egyébként is ennek és általában minden olyan költészetnek „differentia specificá”-ja,
amely nyelvek és kultúrák határa felé törekszik, minek következtében a maga helyzetét

82

tiszatáj

részint az „átmenet rítusá”-val véli egybevethetőnek (tartva magát az anyanyelvi kultúra
hagyományaihoz, nem konvencióihoz, hanem a hegeli Aufhebung értelmében vehető újragondolási kísérlethez, ugyanakkor megcélozza a benső világtér fenntarthatóságának az
illúzióját, őrizve a külső, a világirodalmi, a regionális irodalmi/nyelvi/kulturális teret).
Egészen konkrétan, a nemzetiségi szerző címletű skatulyába gyömöszölt líra nem egyszerűen a „revoltálás” gesztusait jeleníti meg, hanem a kettős kötöttség egy időben reflektálatlanul használt fogalmának, értelmezésének felületességére, végiggondolatlanságára
mutat rá, arra nevezetesen, hogy különnemű minőségek nivellálása közhelyes elvárásoknak feleltethető meg csupán, a Jauss és mások által „leltárba szedett” posztmodern kritériumoknak éppen úgy nem felel meg, mint azoknak az interkulturális igényeknek sem,
amelyek nem elsősorban az irodalom- és kultúraelmélet felől szemlélődnek. Ellenben a líraiság átértelmezése során helyezik előtérbe az elkülönülés és az integrálás csak látszólag
egymással szembeszegezhető költői műveleteit. S a szövegköziséget oly értelemben érvényesítik, hogy a „világ”-ot szövegként fogva föl, a goethei jelentésű kis- és nagyvilágot egyként a költészet magától értetődő tárgyává avatják. Kulcsár-Szabó Zoltán XIX–XX. századi líratörténeti/elméleti kutatásait bevezetve Roman Jakobsonra és Paul de Manra hivatkozik, és igyekszik fölkínálni vitára, hogy „az a lehetőség, amelyet a modern lírát alapvetően meghatározó metapoétikai gesztusok implikálnak, azaz az – írásos – megnyilatkozás önmagára való visszautalása, vonatkozása vagy <visszahajlása> olyan feltételekre alapul, amelyeket a nyelvi anyag mindig inkább érvénytelenít, mint artikulál. A nyelv referenciális funkciójának felfüggesztése, amely a jelölő (mint de Man számtalanszor figyelmeztetett rá) nem érzéki materialitására irányítaná a figyelmet, annyiban mindig illúzió
marad, amennyiben ez utóbbi – pontatlan szóval élve – tapasztalatát érzéki tapasztalatként teszi hozzáférhetővé (…), amely maga viszont csakis referenciális módon képes értelemhez jutni, legalábbis egy olyan nyelvfelfogás szerint, amely inkább a jelentés (noha
nem abszolút értelemben) konvencionális, mintsem kratülista koncepcióból indul ki.”
Aligha védekezhetnék az ellen a vád ellen, hogy kényelmi szempontból idéztem a magyar líraelmélet egyik legkiválóbb „elmélészét”, legfeljebb azt hozhatnám mentségemre,
hogy ehhez hasonlót csak minimum háromszoros terjedelemben tudnék kifejteni, továbbá
Tőzsér Árpád lírikusi önmegjelenítésére és nyelvfelfogásának némely vonására szerfölött
találónak érzem Kulcsár-Szabó Zoltán „helyzetjelentés”-ét. Annál is inkább, mert meghatározott lírai/irodalmi törekvésekkel összhangban, nem csupán a prózai epika és az értekező próza között felhúzott gátak omoltak le (a gátdöntést nagy hatással megkezdte az
„esszéíró nemzedék”), hanem líra és értekező próza között nem kevésbé törlődnek el a demarkációs vonalak. Tőzsér szavaival versesszék lelhetők ebben a kötetben, amelyek nem
tárgyalhatók úgy, mint Baudelaire, Aloysius Bertrand vagy Turgenyev, netán Rimbaud
vagy Kassák, esetleg Márai „kis költeményei prózában” folytatásai. Az értekezés versbe
kívánkozik, részint azért, mert a beszélőnek nem áttételesen van köze egy „teremtett”
világhoz, hanem személyesen van köze önnön, vers és elmélkedés nyomán fölfakasztotta,
saját világához, így az értekezésre valló „jellemzők” szétvetik ugyan a magát lírikusként
prezentáló „én”-t, de ennek az „én”-nek megfontolásai éppen az önmagára való reflektálás
következtében hozzák vissza a lírikusi megszólalás némely, nyelvelméleti vonatkozásokban (is!) gazdag, bensőségessé tett – képi, stilisztikai, retorikai – sajátosságait.

2007. szeptember

83

Tőzsér kötetében már a verscímek irányt jelölnek, az ecói „intentio operis” (a mű
„szándéka”) funkcióját töltik be: Adieu, Föld!, az alcím kurziválva: avagy: Vojtina Ottó égi
recepció-esztétikája; Utómodern fanyalgás a szlovákiai magyar irodalom ügyében és:
A kódváltás pragmatikája, alatta zárójelben kurziválva: (Példaszöveg egy szakdolgozatból). A harmadik ciklus néven nevezi, ha olykor műfajt, tónust alulstilizálva is, a tőzséri
költészet nyelvi/művészeti előszövegeit (elő-„szólam”-ait), miközben az újraírás depoetizáló gesztusait mintha válasznak szánná az újabb líra „költőietlenség”-ét, nyelvi/retorikai
kopárságát panaszló, a katakrézist a megszokottnál (?) magasabbra értékelése miatt kesergő kritikusoknak. Egyelőre csak verscímek: A költészet lakozója (kurziválva, zárójelben: Kórházi fuga); Kontextuális etika; Nominalista akácok; Valéry-motívumok. A hangsúlyos helyre tett, kötetzáró versnek, amely a kötetcímmel azonos: a Léggyökerek-nek
már első sorában ott a kérdőjel, az utolsó sorban két kérdőjel, mintegy a lezáratlanság,
a lezárhatatlanság, a végtelen véges jelzéseként. Az első fülszöveg felsorolja mindazokat az
elődöket, akik így vagy úgy belekerülnek Tőzsér költészetének és figyelmének „térfogat”ába; jóllehet meglehetősen csalóka ez a névsorolvasás. Hiszen a gyanús – és fölös – bőségben egymás után sorakozó nevek meglehetősen heterogén, szervetlen költészettörténést imitálnak; szó sincs arról, hogy valamennyi egyformán jelen lenne ebben az önmagára állandóan visszautaló lírai beszédben. De szintézisről, egy világirodalmi folyamatban
való puszta benneállásról sem volna érdemes elmélkedni. József Attilához hasonlóan Tőzsért és/vagy lírai beszélőjét sem látszik érdekelni a „költészet maga”, mivel a „többi” csak
irodalom, és itt nem ez a maradékelvű irodalom az igazi tét. Emellett tematikailag is, egy
összetett utalási eljárás szerint is a sűrűn felbukkanó nevek inkább tévútra csábítanak,
mint eligazítanak (a líra hármasútján mindegyik középút, de vajon melyik az igazi? Az
abszurd létezésre ráismeréskor Csongor úrfi sem képes dönteni!); Tőzsér lírájának
kérdőmondatai nem szónoki kérdések, sem nem adható rájuk megnyugtató felelet, az
önmegszólítás burkolt formáinak éppen úgy ott leljük nyomait, mint az önmagától eltávolító beszédnek. A beszélő tárgyiasít, rejtőzik és elrejt, az Adieu, föld! kultúrakritikája,
Wagner–Heine-áthallása (Tannhäuser) mögött Apollinaire modernitásának elemei volnának fölfedezhetők, miközben a testi meg a szellemi, a lírai, a történeti meg az elméleti,
a mítoszi meg a napi hírekből át/ide emelt (ez nagyon apollinaire-i, vö. a Zone meg A roszszul szeretett éneke hosszúverseinek én–világ-magyarázatával) korántsem forr egységbe,
megmarad az egymás mellé rendelt képiség „szintjén”, példázva e költői világ összetettségét, a lírai én „világ”-ba kivetettségét, hányattatásait, az elmélet által (nem „megcsalt”,
Apollinaire-nél mal-aimé!) rosszul szeretett költészet törekvését, hogy önprezenciáját
immár ne bízza másra. Tőzsért idézem: Ecónak a referencia vegyesboltjában, a thébai talány hermeneutikai kudarcával, a mi líra-krájzlerájainkban tegnap még nyelvi megelőzöttséget is lehet kapni; mindezt tudomásul véve, nyilvánosság elé tárva, (ön)kritikusan
„viszonyulva” teszi közzé a kötetben az első ciklusba helyezett verset (Virágvasárnap):
Virágvasárnap, nyit a zsálya,
a patak alatt mirtuszág,
jön, jön, aki megbocsátja
az Ember pluralizmusát.

84

tiszatáj
S a költőét, ki fölöttébb zagyva,
minden tagja defektus,
víz van benne meg tövis van rajta –
formátlan-formás kaktusz. (…)
Virágvasárnap, nyit a zsálya,
paták alatt akantusz.
Jön, jön az Egy, ki megbocsátja
a költőnek, hogy ő a kaktusz.

A részletezőbb versértelmezés rámutathatna arra, hogy a groteszk körébe vonható
versbeszédbe, képiségbe össze nem tartozó (nyelvi) mozzanatok iktatódnak, a jambikus
versmenet meg az asszonáncok a deretorizálásra figyelmeztetnek, a szakrálisnak átstrukturálásáról (a versben nagy kezdőbetűvel áll az Ember meg az Egy, kicsivel az isten, noha
(hiszen?) a költő kiszolgáltatott, és ez a quest hiábavalóságával jelződik: „keresi, ami
nincs: önmagát”), a költőiség más térbe való áthelyeződéséről, esendőségéről van szó,
amely mégsem írható le a profán „világ”-ából vett jelzőkkel. Ennek a lírának semmi köze
a vigaszmetafizikához, a „nem halok meg egészen” akartságához, beszélője sehonnan nem
vonul ki, mert nem a benne-lét határozta meg egzisztenciáját. Ellenben figyelője, kommentátora, vitatársa önmagának, kritikusan tekintve minden szövegre, lett légyen egyikmásik „filológiailag” igazolható előszöveg (amely például fordítással lett sajáttá), netán
olyan, amelytől távolodni akar, így a megnevezés tagadásba vált át, vagy az a fajta, amely
a történelem küldötteként könyveltetett el, pedig csupán egy rémtörténet egy darabja.
A Hütteldorfi kertész Wittgenstein-idézetet ír mottóként a vers elé, hogy aztán innen kiindulva („Úgyszólván el kell hajítani a létrát, / miután felmászott rajta”), a nyomdatechnikai kényszerből versszerűvé tördelés révén beépíti a prózát a versbe, amely nem is kerül
aztán nagyon messze a wittgensteini – ha úgy tetszik – tézistől, maga is kép, s ha a létra
szimbolikáját gondoljuk el, a Szimbólumszótár idevonatkoztatható sorait idézve („A fokozatos felemelkedés, az átértékelés, valamint az egyik szintről a másikra való átmenet,
a szellemi út szimbóluma. Világtengely, amelynek mentén le- és felfelé irányuló mozgás
zajlik. A függőleges a híd szerepét is betölti, amely az összes világszintet átszeli. A horizontális létrafokok maguk is külön világok: az univerzális létezés fokozatai és szintjei”)
a totalizáló, szimbolizáló elgondolással vitatkozó, azt „dekonstruáló”, a wittgensteini antitotalizáló szemléletet továbbgondoló, a lírai nyelvre lefordító eljárást vehetjük szemügyre.
Elegendő egyetlen versszak idézése, a háromszakaszos versből a középső:
A hajnali keletkezés torzói ezek, de máris
az ég koronájába törnek, tobozszervekben
termő nedvek csobognak, juharok, ostorfák
függőleges medrében edénynyalábok viszik
a növesztő anyagokat. Szinte érzékeled az ég,
s föld között feszített lábakat, a születő síkos
tárgyakat, szókat s közeiket: az öröklétet.
Visszaforgathatjuk a verssorokat a Wittgenstein-idézetre, a létra-szimbolikára, a közöttes lét megjelenítettségére, csakhogy a vers csattanóként ható (ily módon Verlaine

2007. szeptember

85

költészettanának ellentmondó) utolsó sorai, fokozatosan elbizonytalanodó kérdései a korábbi kijelentéseknek nem „komolyságát” vonják kétségbe, hanem fenntarthatóságát.
Másképpen szólva: természetszerűleg nem érvénytelenítik, mivel egy korábbi állapotban
rendelkezhettek meghatározott körű érvényességgel, mindössze(?) arról van szó, hogy az
én-t magára hagyták a „szavak”, a kimondáshoz szükséges fogalmi készletről már kitetszett, hogy legföljebb a kommunikáció csődjének megállapításához segíthet; az én „menthetetlen”-sége (Das Ich ist unrettbar) a századfordulós bécsi személyiségelmélet fölismerése volt, Freud megerősítette az én veszélyeztetettségének tudatát. Azóta Kafka prózájának szereplői új meg új változatokkal szolgáltak arra vonatkozólag, hogy az én törekvése
léte és világa meghatározására eleve kudarcos kísérlet, ez talán csak Švejknek sikerülhet,
aki mindenféle meghatározási törekvésnek ellene szegül, a maga meghatározhatatlan
személyiségét szegezve szembe a „világ”-gal. A hűtlenné lett szavak a XX. századi történelemben és én-történetben üresedtek ki; a „második” magyar prózafordulat egyik (fő)szereplője, Esterházy Péter konstatálja, hogy nem találunk (mert nem találhatunk?) szavakat. S ha mégis, akkor nem azokat, gondolom tovább, nem akkor – és nem úgy. Kérdésre azonban mindig telik, a beszélő a maga helyére teszi, a maga helyén értékeli/értelmezi, a maga jelentéskörében rekonstruálja a bon mot-t, amely az Aufgabe (a feladat) meg
az aufgeben (feladni) közötti etimológiai kapcsolatot „végzetesnek”, általános érvényűnek
hirdeti. Hiszen ha az általánosan érvényessel kötött szerződés érvényét vesztette, az érvényét vesztettség sem örök érvényű, forgathatjuk ki és be a formális logika előfeltevéseit.
Minek következtében A Hütteldorfi kertész kérdéseire sem az igen, sem a nem nem kínálja az adekvát felelet lehetőségét, hanem a kérdésekben tartás:
De hová feszítheted tudatod kiszögelléseit,
belső kerted fáit, ha tulajdonképpen minden
fű, fa, virág, sőt maga az egész kert is csak szó,
s az én is csak a látvány határaival adott?
Képes vagy látkörödet, a szubjektum ívét
túlról is nézni, a nadírodat fentről látni?
El tudja gondolni a nyelvünk az ént?
A vers beszélője elhajította a létrát, és talán csak a szimbólumokban, az általa létrehozott hagyományban lelhet fogódzóra, meg esetleg abban, hogy – ha mást nem – kérdezni még mindig tud, kérdezni mindig szükséges…
Aligha volna mellőzhető a kötet beállítása Tőzsér lírai és értekező prózai életművébe,
amelyet a fokozatos kiteljesedés jellemez, a hasonló kérdésföltevések és premisszák egyre
alaposabb kidolgozása, nem kevésbé annak tudatosítása, hogy a megoldás, amennyiben
van, a problémák kioltását eredményezi. Ez a termékeny ismétlés egyben tudatosítás, következetes építkezés, egy műveltségi anyagnak más és más aspektusból történő átvilágítása. Az ismétlés retorikai eszközként funkcionál a Tőzsér-életműben, a hangra lelés nem
a monotónia uralmát hozza magával, inkább a személyes beszéd és tárgyiasság közötti
küzdelmet.
Efféle líra nemigen lehet egy 1981-ben született, második kötetes, igen ígéretes tehetségű költő sajátja. Lanczkor Gábor Fehér daloskönyve darabjait folyóiratokból, napilapból ismertem, a számomra kinyomtatott internetes változat (www.lanczkor.hu) lehetővé

86

tiszatáj

teszi a mérlegelést: hol tart jelenleg ez a költészet, amely úgyszintén reagál a jelen és a közeli múlt közép-európai történéseire, főleg arra, ami a szubjektumban, az önnön személyiség megalkothatóságáért megkezdett tusában zajlik. A profán és a szent tér között bolyongó, a kötött formákban bizton eligazodó versbeszélő jellegzetesen fiatal-lírát működtet, verseit roppant lendülettel és többnyire igen „fent” kezdi, hogy a verskezdetben elért
magasságról aztán időnként leereszkedjék, nem annyira a tónust illetőleg, mint inkább az
olykor ráadásként ható befejezésben (az Isten velünk ciklus Negyedik darabjában például,
ahol a csoportrím egyik-másik strófában némi kényszeredettséggel jár). Ugyanakkor kiemelkedő versei a nekem külön bekötött „kötet”-nek, a kitűnően megszerkesztett versfüzérnek, a saját feltételezett múltjába alászálló, ezen keresztül a közép-európai lírai múltat megjelenítő Lanckoronski-költemények. Mészöly Miklós Közép-Európa-látomásával
rokon hangvételben bomlik ki előttünk a Lengyelhonból Bécsbe, onnan Villachba, az osztrák-német nyelvterületről Sopronon át Magyarországba térő Lanckoronski-LandskronLanczkor család- és névtörténet, amely egy ábrándos rekonstrukció kiindulópontjából
szétágaztatva a lehetséges történéseket az elképzelés pszeudorealitásába helyezi, hogy
a személyes szférába egy hasonlat lendítő erejével építse bele a természetit. A Karl Lanckoronskihoz címzett vers élén ott a Rilke-idézet, amely a saját meg a másik összefüggéseit
állítja előtérbe, a rilkei nyelviség tematizáló sugallatai révén. A továbbiakban Lanczkor
nem enged a csábításnak, nem Rilke-parafrázist közölt, hanem az allegorizáló rilkei metódust használva, egy távoli-képzeleti tájban elgondolt kettős vélhető vizuális élményét kísérli meg leírni. A meghitt meg a barbár, a különös meg a többes szám első személyével
érzékeltetett perszonális világok összeérését jelzi, nyelvek találkozását, az idegen nem integrálódik, megmarad idegennek, ám fölkínálja az értést a saját helyéről elmélkedő énnek,
aki a Rilkétől tanultak fedettségéből szól ki. A Három utolsó dal veszélyes szakadékok között kifeszített kötélen egyensúlyoz – sikerrel. A motivikus tényezőként szonettekbe lopott
antik és vallási utalások egy szerelmi történet epizódjait segítenek elénk vetíteni, és közben a megjelenítést remélő lírai „te”-ről nem tudható, hogy az én kivetülése-e, vagy pedig
a keresés ama tárgya, akinek létezését „nyelvileg” hitelesíti a harmadik szonettben vers„testet” öltő vers-beszéd, a performatív beszédtett.
A mai magyar költészetben csak erősen részlegesen jelenlévő és „strukturáló erővel”
bíró közép-európaiság Lanczkor eddigi köteteiben meglepő helyeken bukkan föl. 2005-ös
A tiszta ész című verseskönyvében két versének szlovén fordítását (nem átköltését, hanem
fordítását!) lelhetjük föl, a Fehér daloskönyv címlapján Janis Kounellis munkája látható,
az Isten velünk cikluscím alatt olvasható: Ovo djelo posvećujem Nikoli Zrinjskom (E művet Zrínyi Miklósnak ajánlom), hogy aztán előhangból és négy versből álló sorozat következzék. A belépés a horvát–magyar barokkba, a nyelvi gáton át hatolás egyben hangnemi
és képi elmozdulást ígér a XXI. századi köz-versbeszédtől, anélkül, hogy a stilizálás erőszakoltsága tenné művivé a beszédet:
Nagy ciprus-árnyakkal szagos éberséged:
szomj-oltó vizekben szürcsöllek fel téged,
adsz nyáron nyugovást, hol csak birka béget,
égi madaraknak égi különbséget. (…)

2007. szeptember

87
De amikor télen kötve vagy lábamhoz,
mint a jó vadászeb, ki elém kacsát hoz,
te erős fergeteg, leszek, ki eloldoz:
lángodnál melegszem, leszek, ki eloldoz.

A meglepő asszociációk lazán összefűzött képek, az égi és a földi között lebegtetett
hely, amely egyszerre az én tere és az én képzete, a „kihagyásos” technika egyként jeleznek
emelkedettséget és rejtett utalást valami korábban ismertre. Hasonló a számmal nem jelölt Alba. Lerakja a folyó: a sorozat harmadik darabja természeti képpé alakított önszituálásának folyamatszerűsége. Itt a műfaj megnevezése, majd a mitologizálás távolítana el a személyes szférától, történetivé változtatva a történéseket; ám a váratlan fordulatokban gazdag versbeszéd szüntelen figyelmeztet: nem tekinthetünk el a személyes történettől, még akkor sem, ha a régi költészeti célzások a múlóra emlékeztetnek, amelyből
valójában hiányzik a személyesség. Az évszázadok kultúrájának felidézése és a sajáttá élt
jelen olykor konfliktushelyzetet teremt, máskor segít az énnek, hogy hányattatásait a versbe
írás segítségével szelídítse költői beszéddé, miközben a vers „akarása” egyben a tudattalannal való szembenézéshez segíthet.
A Tőzsér reprezentálta, a posztstrukturalizmusra reagáló meg a Lanczkor képviselte,
nem kevésbé a szövegköziség (igaz, nem elméleti megfontolásait, hanem) gyakorlatát
hasznosító líra nem pusztán a magyar költészet „végleteit” jelzi, hanem a líraiság állandó
mozgását, változatainak egymástól távolodását, mindenféle poétikák tevőleges jelenlétét
a modernségek irodalomfelfogásának perspektívájában, illetőleg igényli annak szüntelen
újragondolását, hogy az európai költészet baudelaire-i fordulata óta (számos, elméletileg
konstruált fordulattal szemben az 1857-es esztendő kötetmegjelenése valóban megtervezte és létrehozta a líra új periódusát) miféle egymásutániságban és egymásmellettiségben szerveződnek lírikusi életművek. S ezek olvasati ajánlatai, valamint a líraolvasás
stratégiái miként formálnak részint irányzatpoétikai, részint az „olvasás allegóriái” által
meghatározható líraértelmezéseket. Kulcsár-Szabó Zoltán gyűjteményes kötetének egyik
– igencsak feltűnő – érdekessége (és talán érdekeltsége is), hogy a különböző alkalmakra
készített tanulmányok együttese ugyan korántsem vetélkedik egy – mondjuk – Hugo
Friedrich típusú líratörténettel, ennek az „irodalomtörténeti” kronológia megbontása is
ellene beszél, ám a líra-értés/értelmezés koronként változó
történéseire reagálva hermeneutikai és dekonstrukciós „ajánlások” alkalmazása révén fölvázolja és föltérképezi a Baudelaire óta megvalósult és meghonosodott líratípusokat, és
megkísérli e típusok nem annyira besorolását, még kevésbé
osztályozását, hanem részint egymással szembesítését, részint annak megmutatását, miképpen lehet közelebb kerülni
ahhoz a folyamathoz, amelyből fölbukkannak az európai líra
XIX–XX. századi (talán) legjelentősebb teljesítményei. Líraelmélet és versértelmezés adja az egyes tanulmányok (és
a kötetegész) „tartalmát”, olyan költészettörténet, amely történetiségét nem a művek egymásutániságában, hanem egymással szembesülésükben, egymásra vonatkoztathatóságukban, elmélet és költészet békés–békétlen párbeszédében, az

88

tiszatáj

európai (nyelvű) irodalmi folyamatok létesítette líraváltozatok főbb jellegzetességeinek
hermeneutikájában találja meg.
A kötet egyik legfontosabb dolgozata Jauss és Paul de Man – többek között Baudelaire
egyik versének értelmezése „ürügyén” folytatott – vitájára épül, amelybe bevonódik a fordítás és a versbéli tematizálás elemzése. A nem túlságosan terjedelmes, ám nagyívű értekezés értelmezői pozíciókat vázol föl, jóllehet mind a hermeneutikai, mind a dekonstrukciós nézőpont abban megegyezik, hogy a Spleen II. Baudelaire költészetéről igen sokat
árul el (teszem hozzá azzal is, ami lényegében kimarad az értelmezésekből, azzal nevezetesen, hogy eltávolítja a romantikától a romantika egyik kulcsfogalmát: számomra ez azért
olyan fontos, mivel Petőfi Felhőkje hasonló indíttatású magyarázatát szintén elképzelhetőnek tartanám), sőt: a jel és a szimbólum jelentésének konstruálásakor, illetőleg kontextusának fölvázolásakor explicitté válhat a két nézőpont egymás számára hozzáférhetetlensége. „Jauss olvasata, amely Baudelaire újszerű szépségfogalmában kontextualizálja
a Szfinxben megvalósuló „felejtés allegóriáját”, de Man szerint nem számol avval, hogy
a térképről elfeledett Szfinx nem más, mint „az öntudattól megfosztott grammatikai alany”,
akinek dala „az inskripció (…) általi felejtésről szól”, vagyis éppen mint a felejtés allegóriája, mint jel – nem emlékezhet a saját létrejöttét tematizáló szövegre.” Alább: „De Man
olvasatának érvényesíthetőségét (…) Jauss válasza akadályozza meg”; hogy aztán a recepcióesztétika és a dekonstrukció vitáját Stefan George és Babits fordításának (átköltésének)
bevonása rétegezze tovább, hozzáadván Szabó Lőrinc Sivatagban című versét, tudniillik
a baudelaire-i Szfinx megszólaltatásával, pontosabban a rájátszás erejével Szabó Lőrinc
„mind a szöveg mögé képzelhető „jelenetet”, mind a tropológiai folyamatokat tekintve
színre viszi ezt az aposztrophét.” Kulcsár-Szabó értekezői attitüdjét jól jellemzi, hogy három irodalomban (francia–német–magyar) és több irodalom- és kultúratörténeti hagyományban „mozgatja” a Baudelaire-befogadás vonatkoztatás-rendszerét, a fordítás mint
értelmezés, a rájátszás mint értelmezések lehetséges tematizálódása nem konfrontálódik
az irodalomelmélet megfontolásaival, hanem dialógusba lép irodalom és értekezés, a nyelvi
határátlépés fordításban artikulálódó „gesztusnyelve” lehet egy értelmezői stratégia része(se), illetőleg nem egyszerűen egy vers, egy az előzményekkel hatásos és messze ható vitában álló Baudelaire-mű, hanem a vers és „holdudvara” kiindulópontja lehet olyan olvasatoknak, amelyek a legkisebb gondolati egységekből (például a jelként vagy szimbólumként
funkcionáló) szavakból éppen úgy a költészeti fordulat eseményére következtetnek, mint
a vers embléma-struktúrájából. A magyar, a francia és a német versek-fordítások összelátása a Baudelaire kezdeményezte (egy időben új borzongásnak nevezett) líra-esztétika
átvilágításához járul hozzá, összhangban a Baudelaire-re épített kortárs irodalomelmélet
választási és válaszolási kényszereivel. Más kérdés, hogy, bár Babits fordításával szemben
nekem is akadnak fenntartásaim, Babits Spleen című versét Rába Györggyel együtt kissé
távolabb látom Baudelaire-től, még akkor is, ha a Lakásom tétlenség szigetje… szintagmának talán valóban a tétlen borzadály az előzménye (Baudelaire-nél vague épouvante, homályos, meghatározatlan körvonalú rémület): a tétlen fordításba iktatása lehet a szótagszám betartásának kényszere is. George Baudelaire-átköltései vélhetőleg jóval több problémát vetnek föl, egy újabb komparatisztikai kézikönyv igen tanulságosan veti egybe az
A une passante (Babits túlfordítja: Találkozás egy ismeretlennel) Walter Benjamin és
George készítette változatát, a George-variáns sebezhetőségére, nem túlzás azt állítani:

2007. szeptember

89

századfordulóssá áthasonított Baudelaire-értelmezésre gondolhatunk, amely talán „nem
fejti meg” a verset, de nem érti „jobban”, mint Benjamin, bizonyosan: másképp, mint
ahogy a Spleent másképpen értette Babits, Jauss és de Man. A magam részéről nem állítanék rangsort közöttük, persze számomra közelebbi Jauss felfogása a de Manénál. Pontosabban: komplementáris viszonyt érzékelek, az eltérések eredményezte ajánlatok a vonzók.
Kulcsár-Szabó Zoltán gazdag tartalmú kötetéből (illik már címét ideírnom az alcímmel
együtt: Metapoétika. Önprezentáció és nyelvszemlélet a modern költészetben, 2007.)
olyan problémafölvetéseket emelnék ki, mint például a képvers átváltozása a kortárs világirodalomban (John Ashbery egy versének részletes bemutatása), az avantgárd költészetéből és költészetfelfogásából „kivezető” utak József Attila és Szabó Lőrinc korai lírájának példáján szemléltetve: miként előlegeződik meg az 1930-as esztendők „érett” József
Attilájának és Szabó Lőrincének dialógikus poézise, de a följebbi cím alá volna sorolható
a kitűnő Gottfried Benn-pályakép is, az expresszionizmustól sosem végképpen elszakadó
német költő értekezői magatartása részint önprezentáció, részint a XX. századi líra megalkothatóságának összes(?) kétségeit tartalmazó keresés, bizonyosság-vágy- és -elutasítás
jelződése. Kassák és a német expresszionizmus és dadaizmus bemutatása alkalmat ad
a tanulmány szerzőjének, hogy kifejtse: „Itt sokkal inkább a textus, a jel materialitásának
s így – részint – önfelszámoló karakterének költői lehetőségeiben keresendő e poétikák
önértelmezésének feltételezhető kulcsa” (e kulcs kinyitná e költészet „rejtek”-ajtaját, s akkor az értelmezés célba érne?). Folytatom: „A művészet és a realitás közötti határvonal eltörlésének avantgárd programja itt a legerőteljesebben a jelszerűség funkcióváltásában érhető tetten, pontosabban a gyakran a műalkotás deszemiotizációjaként magyarázott folyamatban”. A továbbiakban aztán az expresszionista és a dadaista manifesztumok és
„művészi gyakorlat” különbözőségére derül fény. A jaussi kronológia 1912-t, KulcsárSzabó magyarázatában az 1912 körüli éveket, Apollinaire Szeszek című verseskötetéhez
fűzve (a verseskötetben mintegy évtizednyi vers gyűlt össze!), jelöli meg a változások esztendeiként, ekkortól „a valóság már nem áll eleve megérthetőként a szubjektum rendelkezésére” (nem Baudelaire-től számíthatjuk ezt a történetet?). „A műalkotás és a realitás közötti határvonal eltörlésének feltételezett lehetősége ebből a szempontból szintén a fenti
értelemben vett idegenség kitüntető mozzanatát emeli az avantgárd műalkotás önértelmezésének központi elemévé, ami aligha gondolható el másként, mint a nyelv elidegenítésének, valamint antikommunikativitásának hangsúlyozásaként.” S ha a talán túl határozott megfogalmazást tompítanám, rámutatnék a gondolatmenet elfogadhatóságára, hiszen ennek segítségével számos kortársi, utókorbeli „értetlenség” is magyarázható volna.
Egyébként az önprezentáció is, a nyelvszemlélet is a kötet vezérmotívumai közé tartozik,
ezek nyomon kísérésével az amúgy is erőteljesen önreflexiós XX. századi líra „nyelvszemlélete” jobban értelmezhetővé válik, akár a dialógikus versalkotás megosztott beszédű és
látásmódú énjeit érzékeltetjük a verselemzésben , akár a nyelvi megelőzöttség, a nyelvválság, az „antikommunikativitás” versbeli megelőzöttsége, a nyelvválság, az „antikommunikativitás” versbeli önmegjelenítését, önmegjelenítettségét kíséreljük meg feltárni. Bennről
szólva az értelmező hangsúlyozza, hogy „Poétika és poétológia ilyen mértékű összefüggése
szükségszerűen a költészet- és nyelvfelfogás önreflexív megnyilvánulásaira irányíthatja
a figyelmet…” Az egészen kiváló Ashbery-költészet nyitánya: „Noha köztudott, hogy a posztmodernnek nevezett irodalom egyik alapvető sajátosságát a látványos autoreferencialitás-

90

tiszatáj

ban szokás kijelölni…” És a József Attila „ügyében” elhangzó kijelentés: „Ha a lírai én önéletrajza (vagy az én lírai önéletrajza) – amely az élet befejezettségének, teljességének illúzióját nyújtja – valóban olvassa az én „szövegét”, akkor ez a szöveg alighanem önnön olvashatatlanságával hathat vissza a „lírai én” konstrukciójára.”
A sűrűn idézett passzusokból kirajzolódik egy következetesen gondolkodó, alapos elméleti tudással felvértezett olvasó arcképe, olyan szerzőé, aki ugyan nem hiszi, hogy
a XIX–XX. századi lírai és líráról való megfontolásai csupán az alcímben jelzett meghatározókra szűkíthetők, de aki igazolja, miszerint ezekből a meghatározókból, ezeknek változataiból föltérképezhető egy jelentős lírai vonulat, amely nem számolódott föl sem az
1930-as, sem 1940-es esztendőkben, ellenben a kortárs magyar költők középnemzedékének néhány lírikusát is efféle elemzésközelbe hozhatja. Bebizonyosodik, hogy noha az ún.
nemzeti irodalomba zárkózás több – inkább filológiai – részeredményt hozhat, a magyar
irodalom „európaisága” (Bessenyei és Kazinczy óta már nemcsak cél, nem pusztán vágy,
hanem jellemző tényező!) azzal szemléltethető, hogy az ún. világirodalmi változatok közé
iktatjuk a magyart, mint amely reagál a világirodalmi változatokra, színeire, párbeszédbe
lép vele (akár fordítások, átköltések, rálátások, pastiche révén). Benn pályája részint a Kassákéval (első Benn-kötetek), részint a Szabó Lőrincével, József Attiláéval fut párhuzamosan, s bár Apollinaire magyar nyelvű kötete majd Radnóti és Vas közös vállalkozásának
lesz eredménye, az apollinaire-i novellisztika a magyar („sejtelmes”) elbeszélésekkel jórészt egyidős, nem is szólva Apollinaire „közép-európai” motívumairól, amelyek nagyjában-egészében megfelelőjét ugyancsak föllelhetni a magyar (és a cseh) irodalomban. Viszszatérve a Metapoétikához: a kötet záró dolgozatában kortárs magyar líráról van szó, Kukorelly Endre és Borbély Szilárd verseinek „olvashatóvá” tételét vállalja az értekező. Nem
akármilyen gesztus ez a „világlírá”-ban biztosan tájékozódó, több nyelven eligazodó Kulcsár-Szabótól. Míg a kortárs magyar próza olvasói piacra lelt Európa számos országában,
a kortárs magyar lírának legföljebb antológiákban fölbukkanásáról beszélnek a híradások.
Az a tény, hogy a modernségek líraváltozataiban két kortárs magyar költő ekkora jelentőségre tesz szert, ily mértékben példázzák meghatározott lírai változatok időszerűségét,
a magyar irodalom európaiságát helyezi az előtérbe. „Borbély egy olyan retorikai alakzatot
állít (poétikailag és tematikusan egyaránt) középpontba, amelyet – mint azt legegyértelműbben Gottfried Benn nevezetes előadása példázza – néhány kivételtől (pl. a Benn által
is elismert és egyébként éppen Borbély és Kukorelly számára is kitüntetett jelentőségű
Rilke, a magyar irodalomban pedig vélhetőleg Pilinszky költészetétől) eltekintve inkább
távolítani, mintsem közelíteni szokás a modern vagy posztromantikus lírát jellemző költői
eszköztárakhoz: a hasonlatot…”
Kulcsár-Szabó Zoltán Metapoétikája a magyar (és talán nemcsak a magyar) líraelmélet eseménye. A nem szűnő verseskötet-áradatban is eligazítással szolgálhat, szempontjai
hozzájárulnak a verskritika minőségének emelkedéséhez, a versértés oly szükséges differenciálásához.
Az általam olvasott kötetek vers és próza, posztmodern és posztmodern előtti/utáni
helyzetek gazdag változatait reprezentálják, a magyar irodalom élénk életébe engednek
bepillantást.
Szeged, 2007. áprilisában

2007. szeptember

91

ORCSIK ROLAND

Miloš Crnjanski Stražilovo című
költeményének műfordítói teatralitása
A FIATAL DOMONKOS ISTVÁN ARCJÁTÉKA

A szerző halotti maszkja
A szerző halott − hangzik Roland Barthes, a metafizikus szubjektummal szemben megfogalmazott, ma már elcsépelt frázissá vált kijelentése. Talán hozzáfűzhetjük, a szerző lehet, hogy „lekopott”, de szelleme ott kísért tovább a fordításokban. Hiszen, ahogy a Walter
Benjamin állítja: „a fordítás mégiscsak későbbi, mint az eredeti mű, és hát a jelentős művek esetében – hisz ezek sohasem keletkezésük korában találják meg kiválasztott fordítóikat – továbbélésük stádiumát jelöli.”1 Amennyiben elfogadjuk Michel Foucault azon meglátását, miszerint a szerzőség fogalma bizonyos funckionalitást jelöl (a hatalmi apparátus
mechanizmusára vonatkozóan)2, akkor a mostani elemzés szempontjából a szerző fogalmát maszkként foghatjuk fel. Eszerint a szerző képe mindig az adott értelmezés maszkjában tűnik fel. Számunkra a szerzőség fogalma poétikai, esztétikai elképzelések értelmezéseként jelenik meg. Vagyis a most következő fordításelemzés során azt figyeljük meg, hogy
a szerb irodalmi modernség klasszikusnak tartott alakja, Miloš Crnjanski (1893−1977)
Stražilovo című poémájának Domonkos István általi magyar fordítása milyen mértékben
számolt az eredeti szöveg poétikai megfontolásaival, és milyen értelmezést tükröznek
a tolmácsolási különbségek.
A szerb Miloš Crnjanski a magyarországi Csongrádon született, később Temesváron
járt gimnáziumban, az ’50-es évektől pedig Londonban élt, emigrációban, hogy aztán élete
utolsó szakaszában visszaköltözzön az akkor még jugoszláviai Belgrádba. Vagyis szinte
egész életét anyakultúrájától távol, idegenben töltötte. A vándorlás nemcsak életének, hanem irodalmának is egyik fő, létértelmező motívumává vált. A különböző kultúrákkal való
érintkezése is nyomott hagyott a munkáiban. A szerb szakirodalom egyfajta enfant terrible-nek tekinti a saját hagyományán belül: „[…] mert a szerb irodalom fejlődésének perdöntő idejében utat tört magának − úgymond a hagyományos vers-és prózaformák polemikus tagadásával − afelé, amit a saját új stílusának tekintett.”3 Crnjanski a saját poétiká1

2

3

Walter Benjamin: A műfordító feladata, Ford.: Szabó Csaba, In: W. B.: „A szirének hallgatása”,
Osiris, Bp., 2001, 73.
Vö. Michel Foucault: Mi a szerző?, In: M. F.: Nyelv a végtelenhez, ford.: Sutyák Tibor, Latin Betűk, Debrecen, 2000
„[…] zato što je u prelomnome času razvoja srpske književnosti otvarao sebi put – tako reći u
samom činu polemičkog osporavanja tradicionalnih oblika u stihu i prozi – prema onome što je

92

tiszatáj

ját hol éterizmusnak, hol szumatrizmusnak, hol pedig hiperboreizmusnak nevezte. Vagyis
nem pusztán átvette a korabeli avantgárd irodalmi formabontásokat, hanem a saját érzékenységének megfelelően a „saját képére és hasonlatosságára” alakította át őket. Természetesen, érezni nála az expresszionizmus, illetve a futurizmus poétikai eszközeinek inspirációját, az Apollinaire által is oly kedvelt szimultaneizmust, a szürrealista álomnyelv
használatát. Ugyanakkor Crnjanski tovább is gondolja ezeket a formai, tartalmi vonatkozásokat, és egy öntörvényű világot teremt általuk. Ám nemcsak a szerb irodalmi hagyomány klasszikus nyelvezetét bontja fel, hanem a merev, kanonizált műfaji határokat is
elmozdítja: prózai munkái gyakran versszerű, ismétlődésen alapuló mondat-illetve történetépítkezésen alapulnak (Seobe4), másutt keverednek a memoár, a napló és a levél műfajai
(Dnevnik o Čarnojeviću5) stb. Kísérletező magatartása miatt a szerzőnek rengeteg vitája
akadt a korabeli elmaradott kritikusi körökkel. Hasonló fogadtatásban részesült a végleges
formáját 1921-ben elnyert Stražilovo c. hosszúvers is.6
Az elmúlás melankóliája és extázisa
A Stražilovo újdonsága a hagyományos versbeszéd, formahasználat és ezek egyidejű felbontásának, fellazításának keverésében, variálásában mutatkozott meg. A metrikus ritmusokat folyamatosan megakasztja, a melodikusság és a ritmikussága ezáltal egy fragmentált
hangzásvilágot érzékeltet. Mégis a szabad strófa-és verssorkezelés ellenére a poémát öszszetartják az ismétlődő motívumok, mondatrészek, versszakok, a kompozíció semmi esetre
sem véletlenszerű.7 A szerb irodalomtörténész, Aleksandar Petrov erről azt írja, hogy:
„A Stražilovo komopozícióját klasszikusnak tekinthetjük, a verssorait pedig a szabad és
a kötött formák határán lévőnek, amelyek azonban az utóbbi felé vonzódnak.”8 A költemény
7 versszakos egységekből áll, ezek formai sajátosságai 6-szor ismétlődnek meg az egész
szerkezetben. A kötöttséget sugallja a költemény rímtechnikája is, ami alapvetően hét,
strófáról strófára változó rímképletet jelent: 1. abcbb, 2. ababcdc 3. abcdcdb, 4. aabb,
5. abab, 6. aabb (megegyezik a 4. versszakkal), 7. abcbb (megegyezik az 1. versszakkal).
Emellett nemcsak a rímelés kötött, hanem a sorok száma is. Eszerint három fajta strófát
különböztethetünk meg: 4, 5 és 7 számú verssorokból állót, melyek a következő sorrendben ismétlődnek a vers végéig: 5, 7, 7, 4, 4, 4, 5. A szótagszám azonban jóval szabadabb és
változékonyabb, versszakról versszakra haladva különböző összetételt mutat. A hagyománytörés a mondatok szintaktikus rendjének átstrukturálásában is szerepet kapott. Az
önkényes vesszőhasználat által a cezúra itt nem a mondat, illetve a gondolatrész lezárásá-

4
5
6
7

8

smatrao svojim novim stilom.”, Novica Petković: Lirske epifanije Miloša Crnjanskog, Srpska
Književna Zadruga, Beograd, 1996, 9.
Magyarul: Örökös vándorlás, ford.: Csuka Zoltán, Bp., 1940
Magyarul: Csarnojevics naplója, ford.: Csuka Zoltán, Európa, Bp., 1973
Leszámítva Ivan Zahar, Observateur álnéven megjelent méltató és értő rövid írását 1922-ből.
A Stražilovo kompozíciójának fontosságára először a szerb szürrealista költő és író, Marko Ristić
hívta fel a figyelmet egy 1954-es esszéjében. (Később könyv alakban: M. R.: Prisustva, Beograd,
1966).
„Kompozicija Stražilova može se nazvati klasičnom, a stih Stražilova stihom koji je na granici
između slobodnog i vezanog, ali koji stremi ovom drugom.”, Aleksandar Petrov: Poezija Crnjanskog i srpsko pesništvo, Nolit, Beograd, 1988, 106.

2007. szeptember

93

val függ össze, hanem nemegyszer szavakra forgácsolja a mondatot és ezáltal a ritmust
lelassítja, fragmentálttá teszi, mint pl. már az első versszak esetén: „Lutam, još, vitak, sa
srebrnim lukom, / rascvetane trešnje, iz zaseda, mamim, / ali, iza gora, zavičaj već slutim,
/ gde ću smeh, pod jablanovima samim, / da sahranim.”9 Ilyen szempontból az ismétlődő
szerkezeteken belül felfedezhetünk összefüggéseket, azonban eltéréseket is találunk, ami
megnehezítené a vers szintaktikai törvényszerűségének általánosítását. Mindezekből kitűnik, hogy a Stražilovo annyiban tekinthető szabadversnek, amennyiben a kanonizált
versformákhoz képest viszonyítjuk a sajátos formavilágát. Ám a rendkívül szigorú, időnként önkényesnek is ható törvényszerűségei miatt eltér azoktól a szabadversektől, amelyek mindenféle előre megszerkesztettség nélkül, s ezáltal a spontaneitást hangsúlyozva
építkeznek. A Stražilovóban ez nem csupán formai síkon, hanem tartalmi szinten is manifesztálódott.
A Stražilovo kapcsán fontos megemlíteni a költemény alapszituációját, az idegenségtapasztalatot. Vagyis a vers végén olvasható filológiai adat, a megírás dátuma és helyszíne
szerint (az olaszországi Fiezole, 1921) a szerző a külföldön írja meg a művet, ugyanakkor
ennek az idegen tájnak a képei és ideje keveredik az otthon világával, a különböző szintek
összeolvadnak és szétfolynak a poémában. A már idézett szerb irodalomtörténész, Aleksandar Petrov szerint a Stražilovo a haza, illetve az otthon fogalmát állítja középpontba,
ebben különbözik a szerző addigi műveihez képest. Még a Stražilovót formai és létértelmező szempontból megelőző Sumatra című, kultikus Crnjanski-versben sem jelenik meg
az otthon motívuma.10 Ehhez azonban hozzá kell fűznünk, hogy Crnjanskinál a haza
fogalma amennyire konkrét (a versben megidézett Szerémség, Fruška gora-i hegység,
a Duna stb.), annyira elvont, transzcendens jelkép. A poéma címe utal a szerb romantika
kiemelkedő alakjára, Branko Radičevićre, akit az újvidéki Fruška gora hegység Stražilovo
nevű csúcsán temettek el. Radičević motívumai ott kísértenek Crnjanski versében (az elmúlás melankóliája, a boldog ifjúság, a betegség, a halványodó szerelem, a hulló, sárguló
lombok stb.). Ez intertextuálisan kitágítja a költemény értelmezési köreit, illetve összekapcsolja a két idősíkot: Branko 19. századát és Crnjanski versírásának idejét, a 20. század
első felével. Crnjanski költeménye mintha azt sugallná, hogy a klasszikus költészet motívumvilágát, problémáit − az avantgárd átértékelési felszólításnak megfelelően − új formákban, más költői eszközökkel kell felvetni, mert így azok másmilyen érzékeléshez, a korábban csak sejtett ismeretlen dimenziók közvetlen költői megtapasztalásához vezethetnek. A költemény formafelfogásában az a gondolat tükröződik, ami áthatotta az avantgárd
irodalmat és művészetet: a régi világ elavult, újat kell teremteni. Ám ezzel kapcsolatban
érdemes figyelembe venni az orosz teoretikus, Mihail Epstejn véleményét az avantgárdról,
miszerint az „[…] nem új tartalmat kínál, hanem sokkal inkább egy új kommunikációs
módozatot, azaz olyan megismerhetetlen objektumként mutatkozik meg, melynek már
esztétikai természete is kétségbe vonható.”11

9

10
11

Miloš Crnjanski: Stražilovo, In: M. C.: Lirika, vál.: Stevan Raičković, Slovo ljubve, Beograd, 1981,
105.
Vö. PETROV: i. m. 108. A Sumatrának egyébként hét magyar fordítása született eddig.
Mihail Epstejn: ford.: Az avantgárd és a vallás, ford.: Bagi Ibolya, In: M. E.: A posztmodern és
Oroszország, szerk.: H. Nagy Miklós és Szőke Katalin, Európa, Bp., 2001. 189.

94

tiszatáj

Crnjanski a poémájában a végsőkig feszítette az individualitás szerepét. Ugyanakkor
a feszültséget az adja, hogy ezt az individualitást a kollektív létélmények hálójában szerepelteti: a (metafizikus) honvágy, az idegenség-érzet, az elmúlás sejtelme, az elmúlt iránti
nosztalgia, a dionüszoszi létélmény életigenlő kacaja, a természettel, a kozmikus dimenziókkal való egyesülés stb. A képek helyenként lautréamoni módon groteszkek, távoli eseményeket, dolgokat kapcsolnak egybe, összezavarják az idősíkokat, az önazonosságban
bízó identitást, a fizikai törvényszerűségeken alapuló valóságdimenziót. A vers gyakran az
álomnyelv hatását kelti. Mindez párhuzamba állítható azzal, amiről a szürrealisták egyik
„guruja”, Arthur Rimbaud írt a „Látnoki leveleiben”: „Arról van szó, hogy az összes érzékek összezavarásával eljussunk az ismeretlenhez.”12 Crnjanski költeményének rimbaudi
nyelvérzékeltetését misztikusnak tekinthetjük, amennyiben azt a Kabbalát értelmező Gershom Scholem alapján fogjuk fel: „A misztika ezen mozgó elemei határvonalán megjelenik
egy radikális eset, amikor a misztikus nemcsak a vallási tekintélyelvűség fejtegetését változtatja meg, hanem igényt támaszt egy újfajta tekintélyelvűség irányítására, mely saját
tapasztalatain nyugszik. Sőt a legtöbb esetben igényt támaszt arra, hogy mindenfajta tekintélyelvűség fölé kerüljön, rendelkezzék saját törvénnyel. Hiszen az eredeti tapasztalat
alaktalansága elvezethet bármiféle forma és fejtegetés megszűnéséhez.”13 Crnjanskinál ez
többek között a „misztikus” nyelvkezelésben ölt formát, a felaprózott mondat részecskéi
egyszerre több jelentéshez tapadhatnak, a megakasztott szavak önmagukban is, és többféle vonatkozási lehetőségben is kontextualizálhatóak. Petković ezt a következő módon
értelmezi: „A lexikális jelentések ezért ingadoznak, meghatározhatatlanok, sőt diffúzak.
[…] Az ingadozó jelentések áramlata és a látensen jelenlévő, közvetítő jelentések (a már
eleve lexikalizáltak vagy csupán a lehetségesek) időszakos realizációja a himerikus, kétértelmű képek létrejöttét gerjesztik.”14 Aleksandar Petrov a vers szubjektumát mitikus,
dionüszoszi lénynek tekinti, majd arra figyelmeztet, hogy: „[…] ez a dionüszoszi viszony
illuzionisztikus, a dionüszoszi érzés pedig múlandó.”15 Mindez összevethető Nietzsche
Dionüszoszával, az „intuitív emberrel”, aki nem a fogalmak absztrakciójával védekezik érzéseitől, hanem azokat teljes intenzitásukban éli át, nem a jelentésre, hanem az intuícióira
bízza magát: „Más teret keres magának, ahol hatását kifejtheti, s új medret, és ezt a mítoszban, illetve egyáltalán a művészetben találja meg, ahol is szüntelenül összezavarja
a fogalmak rubrikáit és celláit, akképpen, hogy új [-név] átviteleket, metaforákat, metonímiákat teremt, minden módon azon van, hogy az ember létező nappali világát olyan tarkán, szabálytalanul, szeszélyes-összefüggéstelenül és csábítóan jelenítse meg az új meg új
alakban, amilyen az álom világa.”16 A Stražilovóban ez a teremtett nyelv tehát nem a je12

13
14

15
16

Arthur Rimbaud: Georges Izambard-nak, ford.: Somlyó György, In: A. R.: Napfény és hús, Válogatta, szerkesztette, az utószót írta és a jegyzeteket készítette: Bárdos László, Kozmos, Budepest,
1989, 301.
Gershom Scholem: A kabbala szimbolikája, ford.: Ladányi Lóránd, Hermit, Bp., é. n., 17.
„Leksička se značenja zato kolebaju, postaju neodređena, pa i difuzna. […] Opšta struja kolebljivih značenja i povremena realizacija u jeziku latentno prisutnih prenosnih značenja (već leksikalizovanih ili samo mogućih) podstiče nastanak himeričnih, dvosmislenih slika.”, PETKOVIĆ:
i. m. 86, 87.
PETROV: i. m. 90.
Friedrich Nietzsche: A nem-morálisan felfogott igazságról és hazugságról, ford.: Tatár Sándor,
Athenaeum 1992 I/3, 12.

2007. szeptember

95

lentést konzerválja, hanem éppen a jelentésbeli konvenciók fellazításával, a mondatlendület megfékezésével, töredékességével a hangulatkeltést, a költői nyelvre és tapasztaltra
való ráhangolódást segíti elő. Ahogyan a már említett, egy évvel korábban írt, hasonló
nyelvkezelésű Sumatra c. vers kapcsán kommentálta: „Banális négyszögek és az eddigi
metrumok doboló zenéje nélkül, mi az extázis tiszta alakját adjuk. Közvetlenül! Megkíséreljük kifejezni azoknak a lelkiállapotoknak a változó ritmusát, melyeket nálunk már jóval
korábban felfedeztek! […] Nem húzunk mindent előkészített kaptafákra! Végre egyszer
újra hagyjuk, hogy formáinkra a kozmikus alakzatok formái hassanak: a felhők, a virágok,
a folyók, a patakok.”17 Crnjanski ezt az önálló törvényű „álomnyelvet” tehát már a korábbi
költeményeiben is használta, viszont a Stražilovóban nyerte el a legkidolgozottabb formáját. Ez nyelv egyszerre sugallja a minden összefügg, a pan to pan (mindenben minden)
hermetikus filozófiai hagyományon alapuló mágikus gondolatot, a valóságon túli ismeretlen valóságot, ahogyan a széttöredezett, rend és összefüggés nélküli világot, a benne elhagyatott, elveszett egyén szétforgácsolódását, a valóság nyelvi működésként való leredukálódását, felületességét. A versben mindkét elképzelésre bőven találhatunk példát. E kettőségből fakadó feszültség teszi a költeményt olvasói szempontból izgalmassá. Kérdés,
hogy mindezek a formai és tartalmi jegyek, összefüggések milyen mértékben őrződtek meg
egy speciális értelmezés, a fordítás során.
A saját és az idegen metamorfózisa
A Stražilovónak eddig két magyar fordítása született. Először Ács Károly fordította és közölte le 1957-ben az újvidéki Híd folyóiratban. Később Domonkos István ültette át magyarra, munkája az Ifjúság c. újvidéki hetilap Symposion nevű mellékletében jelent meg
1962. IX. 27-én. Most csak Domonkos tolmácsolásával foglalkozunk részletesebben, Ács
munkáját a kérdéses részek másféle megközelítésének példájaként fogjuk említeni, vizsgálatunk azonban mindvégig Domonkos munkájára fog fókuszálni.
Talán nem véletlen, hogy Domonkos a Stražilovót egy olyan lapban, pontosabban
mellékletben közölte, amely az avantgárdban találta meg az egyik szellemi forrását, annak
formabontó eszközeivel óhajtotta felfrissíteni a korabeli vajdasági magyar irodalom áporodott levegőjét. Ugyanakkor Domonkos fordítása nem követte minden esetben Crnjanski
radikálisnak ható nyelvkezelését. És nem csak formai, hanem tartalmi különbségeket is
észlelhetünk a munkájában.
Figyeljük meg először a Crnjanski-féle nyelvhasználat Domonkos-szerű változatát.
Már az első versszak különbözik az eredetitől: „Ezüstijasan, még, sudáran, barangolok,
/ a lesükön kifeslett cseresznyefákat csalom, / de az ormokon túl szólít már hangom, / ott
mosolyom magános tölgyekre hagyom, / majd elhantolom.”18 Az idézetből látszik, hogy
Domonkos csak az első sorban használta a felbontott mondatszerkezetet, a további részekben viszont hagyományos mondatépítkezéssel dolgozott. S hasonlóan járt el az egész
poéma átültetésekor: hol használta a mondatbontást egy-egy sor erejéig, hol klasszikus
mondatokban szólaltatta meg a verset. E szempontból Domonkos Stražilovo-felfogása
17

18

Miloš Crnjanski: A Szumátra magyarázata, ford.: Danyi Magdolna, In: M. C.: Ithaka, Forum,
Újvidék, 1993, 64–65.
Milos Crnjanski: Sztrazsilovó, ford.: Domonkos István, Ifjúság 1962. IX. 27., 8.

96

tiszatáj

konzervatívabb az eredetihez képest. Akárcsak Ács Károlynál, nála is tetszőlegesnek hat az
eredeti formabontó mondattechnika alkalmazása. A fordítások ilyen szempontból pusztán
illusztrációként hatnak, felvillantanak néhány részletet az eredetiből, de nem tartanak lépést vele. Vagyis inkább alkotó módon viszonyultak a fordítandó (nyers)anyaghoz. Az eredeti szerző halotti maszkjában a saját világuknak megfelelően alakították át a Crnjanskipoémát. És ezzel alapvető változtatásokat eszközöltek. Domonkosnál és Ácsnál a nyelvhasználat nem érzékelteti oly radikálisan a szétesett, fragmentált nyelvi világot és a ’minden összefügg’ panteista-szürrealista gondolatot. Domonkosnál további különbségeket
látunk a gondolati hangsúlyok szempontjából is. Az eredeti szöveg első verssorának első
szava: „Lutam” [kóborlok, vándorlok]. Vagyis a vándorlást, a kóborolást, a barangolást emeli ki, ami a Crnjanski-világ egyik alapvető motívuma. Ez a mozzanat a Stražilovóban misztikus létállapotot tükröz, lényegi összetevője a különböző idősíkok, jelenségek,
elemek egymásba áramlása, vándorlása. Másfelől viszont Crnjanskinál a vándorlás az otthonkeresés egyik metaforája, azzal, hogy az otthon nála a halálsejtelemmel függ össze.
Domonkos változatában az első sor: „Ezüstijasan, még, sudáran, barangolok,”, vagyis
a vándorlás motívuma a sor végére kerül. Az önkényes központozás ugyan kiemeli a ’barangolás’ szót, ám nem kapja meg azt a főhangsúlyt, ami az eredetit jellemzi. Az ’ezüst íj’ több
értelmezési lehetőséget kínál. Felfoghatjuk a mitikus lény attribútumának, ugyanakkor
a fogyó Hold állapotát is kifejezheti képi síkon. A versszubjektum ezüstíjasan barangol,
vagyis a kozmikus tágasságok egyben a sajátjai is. Domonkos tehát ezáltal a poéma képi
nyelvére fókuszálja a figyelmet, azzal, hogy a barangolás motívuma nála sem hiányzik,
csak éppen nem annyira hangsúlyos, mint az eredeti szövegben. E különbségeket leszámítva Domonkos szöveghűen adja vissza az első versszak további részeit. Következő nagyobb eltérés a harmadik versszak tolmácsolásában érhető tetten, annak is negyedik sorától kezdődően. Crnjanskinál itt az áll, hogy: „i vidim vitak stas, preda mnom, što se roni,
/ verno i tužno, / senkom i korakom, kroz vodu što zvoni, / u nebesa čista.” (CRNJANSKI:
i. m. 105. [’és látom a karcsú alakot, magam előtt, elmerül, / hűen és búsan, / árnyékkal és
lépéssel, a vízen átcseng, / a tiszta egekbe.]) Domonkosnál: „magam előtt látom lebukón,
alakom, / hű s panaszos, / s csendül lépése, árnyéka a vízben, / alámerül a szűzi egekbe.”
(i. m. 8.) A fordítás kétségtelenül költői, csak éppen hiányzik belőle a kívülről való önmagára pillantás lehetősége, a versszubjektum ezáltali megkettőzése. Crnjanski művében végig viszonylagosak ezek a vonatkozások, gyakran nem tudni pontosan mi mire és ki kire
utal. Ez azonban mégsem vezet következetlen zűrzavarhoz, hanem kitágítja a nyelv érzékeltető terét, szétfeszíti a jelentések határait. Crnjanski többek között ezzel éri el azt a lebegő hangulatot, amit ars poeticája lényegi vonásának tart és szumatrizmusnak nevez. Ezzel szemben Domonkos megoldása egyértelműbb, a viszonylagosságból fakadó, álomszerű
lebegés helyett a világos megfogalmazást választja. Innen nézve fordítása inkább csak
megközelíti az eredeti szokatlan hangulatát. A következő tartalmi különbség a 4. versszakban található: „I, tako već živim, / zbunjen, nad rekama ovim, golubijski sivim.” (i. m.
105.) Vagyis szószerint: ’És, így élek már, / zavartan, e folyók, a galambszürkék felett’. Domonkosnál itt az eredetihez képest hiányzik a zavart állapotra való utalás, illetve a folyók
feletti életmód láttatása: „S így élek már / a folyóval, ha mint szürke galamb száll.” (i. m. 8.)
Ugyanakkor a zavart állapotra utalhat a szokatlan kép: a szürke galambként szálló folyó.
Ám hiányzik az erre utaló Crnjanski-féle önreflexív gesztus. A másik fontos elem a dolgok

2007. szeptember

97

feletti állapotra történő utalás, Crnjanskinál ez szintén visszatérő szervező elem, több költeményében használja. Ezáltal válik érzékelhetővé a dolgok feletti lebegés. Ami utal a világ
ősállapotára, amikor a bibliai genezis szerint: „Kezdetben teremté Isten az eget és a földet.
A föld pedig kietlen és puszta vala, és setétség vala a mélység színén, és az Isten lebeg vala
a vizek felett.” (Mózes I. könyve, 1-2.)19 A szerb Biblia-fordító Vuk S. Karadžić a földet itt
alaktalannak mondja. Vagyis Crnjanski itt a Kezdet állapotára utal (nem a Kezdet előttire), amikor Isten máris aktusban, teremtésben van. Ugyanakkor még semmi sem oly élesen körülhatárolt, még nincs fény, és még minden lehetséges, alaktalan. Akárcsak a Stražilovo álomnyelvében. Mindebből kitetszik, hogy ez az apró utalás milyen fontossággal
bír, és hogy mennyit veszített a magyar olvasó ennek hiányosságával. Mellesleg Ács Károly változata a Domonkoséhoz képest itt még távolabb kerül az eredetitől: „És így, már
balgán / élek a hamuszín folyók partján.”20
További fontos különbséget észlelünk a 6. versszakban. Crnjanski itt veti fel a hiány,
a valamitől való megfosztottság állapotát: „I, tako, bez tuge, / oči su mi mutne od neke
bolje, duge. / I, tako, bez bludi, / na usnama mi gorka trulost rudi.” (i. m. 106. [És, így, bánat nélkül, / szemem egy jobb, szivárványtól részeg. / És, így, paráznaság nélkül, / ajkamon keserű rothadás érik.]) Az „I, tako, bez […]” önkényes központozású szerkezetet azért
fontos megtartani a fordítás során, mert többek között ez biztosít koherenciát az ismétlődő szerkezeteken alapuló poéma struktúrájának. Ezzel szemben Domonkosnál a következőt találjuk: „S ím, vidámság, / szemem kór kavarta, szivárvány. / S ím, mirha, / számon
fanyar rothadás pirkad.” (i. m. 8.) Hasonló eltéréseket találunk a 8. versszak második
részének tolmácsolásánál is. Crnjananski itt megidézi a Sumatra c. költemény lebegését,
ezzel is kapcsolatot teremtve a korábbi vers világával, mintegy jelezve a továbbértelmezés
csapásvonalait. A versbeszélő szubjektum a szerelem légiesítő, szárnyaló, létformáló hatásáról szól: „Već davno primetih da se, sve, razliva, / što na brda zidam, iz voda i oblaka, /
i, kroz neku žalost, tek mladošću došlom, / da me ljubav slabi, do slabosti zraka, / providna
i laka.” (i. m. 106. [Már rég észrevettem, hogy, minden, szétfolyó, / amire hegyeket építek,
folyóból és felhőből, / és, valami bánaton át, épphogy fiatalsággal érkezettel, / a szerelem
gyengít, a levegő gyengeségéig, / az áttetszőig és könnyűig.]) Domonkosnál ezzel szemben
egy képileg megfogalmazott tétel értelmezi és teszi központi elemmé a szerelmet: „Hogy
minden szétfolyó réges-rég tudom, / mit felhőkből, vízből építek hegyekre, / valami ifjonti
bú mondja, fájdalom, / hogy erőd sugárnyi oka tán szerelmed, / a szerelem.” (i. m. 8.) Míg
Hérakleitosz a pantha rei, a ’minden elfolyik’ eszméje által többek között a múlandóságra
hívta fel a figyelmet, addig Crnjanski Hérakleitosz-parafrázisa a dolgok szétfolyására,
széttartó alakzatára fókuszál, aminek következtében minden pillanatban bármi lehetséges. Amint az idézetekből láthattuk, Domonkos megtartotta ezt a vonatkozást a fordításában, a különbség annyi, hogy a szerelem fogalmának központivá tételével világosabbá
tette a szerelem arkhészerű való felfogását. Az eredeti ezzel szemben homályosabb, rejtélyesebb, a szerelemnek először gyengítő erőt, majd áttetszővé és könnyűvé változtató hatást kölcsönöz, levegőszerűvé teszi a létezést.
19

20

Szent Biblia, ford.: Károli Gáspár, Magyar Biblia Tanács, Bp., 1991. A Vuk Stefanović Karadžić
által lefordított szerb változatban − amit Crnjanski ismerhetett − is szerepel ez a dolgok feletti
állapot.
Miloš Crnjanski: Stražilovo, ford.: Ács Károly, In: ITHAKA, i. m. 73.

98

tiszatáj

A következő jelentősebb eltérés Crnjanski egyik kulcsfogalomként felfogható tételét
érinti: I, tako, bez veza, / stiže me, ipak, rodna, bolna, jeza. / I tako, bez doma, / ipak će
mi sudba postati pitoma.” (i. m. 106. [És, így, kötelékek / kapcsolatok / összefüggések nélkül, / elér, mégis, a születési, fájdalmas, félelem. / És, így, otthon nélkül, / mégis megszelídül sorsom.]) Domonkos teljességgel kihagyja a kötelékek, összefüggések hiányára vonatkozó részt, ami nem pusztán a beszélő versalany lelkiállapotára, hanem az ebből fakadó verses beszédmódra is reflektál: „S ím, egyedül, / a dús, fájó borzongásba elmerülsz.
/ S nincs otthonod, / hogy szelidül merengsz sorsodon.” (i. m. 8.) A fordítás záró sorai
nélkülözik a megszelídülő sors finoman sejtetett halálszerűségét.
Crnjanski poémája többször él ellentmondásos kijelentésekkel, képzavarokkal. Ilyen
pl. a 13. versszak első mondata: „I, tako, bez bola, / vratiću se, bolan, voćkama naših polja.”
(i. m. 107. [És, így, fájdalom nélkül, / visszatérek, fájdalmasan, mezőink gyümölcsöseibe.]) Domonkos kihagyja a már korábban is kiemelt, ismétlődő mondatrészt, megfosztja
a zavart keltő ellentmondástól, értelmileg világosabbá teszi a mondatot: „S ím, múló fájdalom, / lobogó gyümölcsfák árva vágyadon.” (i. m. 8.) Ráadásul nem említi a visszatérést
sem, ami a poéma egésze szempontjából azért fontos, mert sejteti a honvágyat, a honi
tájra való visszatérés óhaját, ami a születés előtti állapotra is utal egyben. És ugyanakkor
párhuzamba állítható az „örök visszatérés mítoszával” (az ókori görögöket értelmező
Nietzsche nyomán M. Eliade), ami összefügg a legtöbb pogány termékenységi természetkultusszal és történelemfelfogásával.21 Hiszen azáltal, hogy Stražilovóban a visszatérés
a halált asszociálja, a vándorlás pedig az élet hömpölygését (ami egy másik helyen tavasszal
mindig megismétlődik: „jer se, u proleću, sve to opet zbiva, / svuda, gde ja volim.” (i. m.
109.)22, a kettő együtt szorosan összefüggő, egymást feltételező, létgerjesztő erőként
tételeződik. Az említett 10. versszak Domonkos-féle átirata elhagyta e vonatkozásokat.
A másik szembeszökő különbség az, hogy míg Crnjanski ezekről egyes szám első személyben, addig Domonkos egyes szám második személyben szólal meg. Crnjanski én-beszélője
ugyanakkor az ellentmondásos nyilatkozatoknak köszönhetően mégsem tekinthető önazonosnak. Domonkos önmegszólító pozíciója jobban rájátszik erre az idegenségtapasztalatot sugalló, belső meghasonlottságra.
További lényegi változást észlelünk a 37. versszak kezdő sorában. Crnjanski itt mintha
a saját nyelvhasználatával ironizálna, a ’nélkül’-t jelentő szót éppen fordítva, nem a hiány,
hanem a telítettség szempontjából használja: „I, ovde, bez boje tajne, / ni jedne voćke
nema, / nebesne one boje, gorke i beskrajne.” (i. m. 110. [És, itt, titkos szín nélkül, / egy
gyümölcsfa sincsen, / ama égi szín, keserű és végtelen.]) Domonkosnál: „S itt, titkok színét bírja, / minden gyümölcsfa, / az égi színt, a keserűt, a határtalant.” (i. m. 8.) Domonkos ugyan visszaadja az érzetek telítettségét, ám nem játszadozott el a Crnjanski-féle szimultaneizmussal. Eszerint az egyidejűség szerint az egész úgy is olvasható, hogy sem titok
(’titkos szín nélkül’), sem gyümölcsfa (’egy gyümölcsfa sincsen’), illetve hogy mindez van.
Vagyis a kérdéses mondatrész egyszerre érzékelteti a telítettséget és a hiányt. Ez az egy-

21

22

Vö.: Mircea Eliade: Az örök visszatérés mítosza, ford.: Pásztor Péter, Európa, Bp., 1998, 36–50.,
164–190.
Domonkos tartalmilag hű tolmácsolásában: „mert tavasszal minden újra történik, mindenütt, hol
szeretek.” (i. m. 8.)

2007. szeptember

99

szerre összefüggő és feszültségkeltő kettőség egysége dominál a vers hangulatában, világában.
Crnjanskinál, akárcsak a világirodalomban, a tenger kiemelt szerepű motívum, főleg
az első, Ithaka c. kötetében. A Stražilovo ebből a szempontból a tengerhiányt érzékelteti,
ami mintha azt sugallná, hogy ez az abszolútumot jelképező motívum elkopott, önmagában alkalmatlan az elveszített egész megjelenítésére, ehhez új eszközökre van szükség,
amit Stražilovóban többek között a fruška gora-i hajnalokban talál meg: „I, tako, bez
mora, / preliću život naš, zorama Fruških gora. / I, tako, bez pića, / igraću, do smrti, skokom, sretnih, pijanih, bića.” (i. m. 111. [És, így, tenger nélkül, / életünket leöntöm, a Fruška
gora hajnalaival. / És, így, ital nélkül, / táncolni fogok, halálig, a boldog, bódult lények ugrásával.]) Domonkos nemcsak, hogy nem utal a tengerhiányra, hanem meg sem nevezi
azt, a hajnali öntözést is viszonylag megfoghatóbbá teszi: „És ím, még életben, / életünk
átöntöm hajnalaiba a fruškagorai hegyeknek. / S ím, poharam üres, / halálomig táncolok,
leszek boldog s tüzes.” (i. m. 8.) És itt sem sejteti az ellentmondást, hogy bár a versbeszélőnek nincs itala, mégis a részegekhez hasonlóan halálig táncol. Ugyanakkor Domonkosnál megvan a révület, csak a mondatok és a képalkotás klasszikusabb építkezésének köszönhetően, az olvasás során annyira nem érzékelhető a szétfolyásból fakadó lebegő és extatikus állapot.
Az utolsó szembetűnő eltérés az utolsó, 42. versszak (ami egyben a 36. megismétlése).
Crnjanski egész művében bizonytalan a versbeszélő kiléte, egyszerre értelmezhetjük a szétforgácsolt egy-én különböző hangjainak, ugyanakkor a kettőséget magában foglaló, a létmozgást kifejező kolletkív-én hangja is lehet. Semmi esetre sem azonosítató azzal a szilárd
lírai pozícióval, ami a megidézett romantikus költő, Branko Radičević költeményeinek
sajátja. Crnjanski többször félrevezető módon használja az „én”-t, az utolsó versszakban
kétszer is megismétli a „mene” [engem] vonatkozó névmást. Nem hagyhatjuk figyelmen
kívül azt sem, hogy ez a szóismétlés zárja nemcsak a versszakot, hanem az egész poémát.
Ám a hangsúlyos pozíció ellenére továbbra is vitatott, hogy kire vonatkozik az „engem”.
Ilyen szempontból ezt akár ironikusan is felfoghatjuk, az önazonosságban hívő, klasszikus
lírai beszédpozíció deszakralizációjának. Ezzel szemben Domonkosnál ez az utolsó sor
nem számol ezzel: „Kéjjel suttogva, míg, sudáran, ballagok, / markom öntözte, lerázom róla
a mosolyt, / de lassan, sejtem, követve a nyomom, / majdan minden hervadó, a csend / ér
utól, utól.” (i. m. 8.) Az „én”-re itt pusztán a személyragok utalnak. Ám bizonyos szempontból izgalmasnak is tűnhet Domonkos megoldása. Az „utól” után odaérthetjük a hiányzó vonatkozó névmást: a csend ér utól engem. Ilyen értelemben a hiányzó, üres hely
válik hangsúlyossá, az a csend, amire a vers zárása is utal.
Domonkos változata formailag is jelentős eltéréseket mutat, rímképlete nem annyira
kötött, mint az eredeti, hiányzik belőle az ismétlés jellege. Emlékeztetőül, Crnjanski rímképlete: 1. abcbb, 2. ababcdc 3. abcdcdb, 4. aabb, 5. abab, 6. aabb (megegyezik a 4. versszakkal), 7. abcbb (megegyezik az 1. versszakkal). Az egész struktúra következetesen végig
ismétlődik. Az első versszak minduntalan visszatérése a hetedikben erősíti az „örök viszszatérés mítoszának” gondolatát. Domonkosnál ezzel szemben már az első, 7 versszakos
egység strófáinak rímelése is másként hangzik: 1. ababa, 2. ababcd, 3. abaaacd, 4. aabb,
5. abab, 6. aabb, 7. ababa. És ez a szerkezet nála nem ismétlődik, hanem tovább variálódik.
Az ismétlést csak a változatlanul ismétlődő versszakok érzékeltetik, ez azonban Domon-

100

tiszatáj

kosnál nem vonatkozik az egész struktúrára (Ács többé-kevésbé követi az eredeti kompozíciós elveit, ám nála a tartalmi eltérések sokkal nagyobbak). Domonkos inkább a rímelés
önkényére, variabilitására helyezte a hangsúlyt, azonban nem vette figyelembe az eredeti
szöveg szerkezeti, kompozíciós szempontjait. Fordításából hiányzik a fentiekben indokolt
irodalomtörténeti megközelítés.
A játszma végén
A fordításelemzés során elsősorban a különbségekre fókuszáltunk. Fő kérdésünk arra vonatkozott, hogy mennyire számolt a fordító az eredeti szöveg poétikai megfontolásaival?
A szerző halotti maszkja mennyire a saját és mennyire a másik, a tolmácsoló vonásait tükrözi? Természetesen, egy percig sem állítjuk azt, hogy a szerző halotti maszkja gond nélkül
illeszthető egy másik, tőle idegen arcra. Elcsépelt közhely, hogy egy nyelvet képtelenség
a maga egészében átültetni egy másikra. Az eltérések kimutatásával inkább befogadás-történeti kérdéseket, az Itamar Even-Zohari értelemben vett dinamikus kannonicitás szempontjait körvonalazhattuk.
Összegezve a tapasztalatainkat: Domonkos nem számolt a Stražilovo irodalomtörténeti vonatkozásaival. Csak időnként, következetlenül követi a Crnjanski szokatlan, töredékes nyelvhasználatát. Néhány esetben ugyan alkalmazta a szétforgácsolt nyelvi működést, tolmácsolása azonban inkább az érthetőségre helyezte a hangsúlyt, nem lépett ki
a klasszikus magyar mondatok és a helyenként végigvitt metrikus ritmusok bűvköréből.
A szokatlan nyelvi működés nála nem jár együtt világteremtő erővel, felfogása nem tükrözi
az eredeti radikalizmusát, a kanonikus hierarchiákkal szembeni lázadást, s ezáltal nélkülözi a töredékből fakadó iróniát és a felfokozott, nyelvi önreflexivitást. Domonkos fordítói
ars poeticája önarckép-poétika: a szerző maszkja nála inkább a sajátja. Munkája a korai,
ún. „impresszionisztikus” módon fordító Kosztolányi felfogását tükrözi, semmi esetre sem
a kései Kosztolányi elképzelését, miszerint a fordítónak: „Tilos felöntenie azt, ami tömör,
legyalulnia, ami érdes, elsápasztania, ami pirospozsgás, leegyszerűsítenie, ami bonyolult.
Pontosan meg kell értenie mi van a szövegben és a szöveg mögött, de ha egy részlet homályos, nem szabad kifényesítenie, nem szabad kibontania a maga burkolt titokzatosságából, különben az egészet meghamisítja.”23 Ez kísértetiesen emlékeztet Walter Benjamin
fordítás-elméletére, miszerint a fordításnak nem kell tartania a célnyelvben érezhető idegenségtől, hiszen éppen ezáltal válik észlelhetővé a nyelv(ek) és a lét bábeli, fragmentált
tulajdonsága.
Ugyanakkor mindezek ellenére Domonkos munkáját nem rossznak minősítjük, hanem
hiányosnak, továbbgondolásra érdemesnek. És ez alól a Stražilovo másik fordítója, Ács
Károly sem kivétel. Mindebből levonhatjuk a következtetést, hogy még nem született meg
a szerb poéma irodalomtörténetileg is hiteles magyar változata. Vagyis e kérdés mindaddig lezáratlan, amíg a Stražilovo radikalizmusa elavulttá nem válik a kortársi irodalomelméleti problémák szövevényében. Szemlátomást ettől egyelőre még nem kell tartani.

23

Kosztolányi Dezső: A Téli rege új szövegéről, In: K. D.: Nyelv és lélek, Válogatta és sajtó alá rendezte: Réz Pál, Osiris, Bp., 1999, 519.

2007. szeptember

101

TURI TÍMEA

Vonal híján
A TÁRCA MEGSZÓLALÁSÁNAK LEHETŐSÉGEI
S ZÍV ERNŐ A VONAL ALATT CÍMŰ KÖTETÉNEK TÜKRÉBEN

„Mostan az egyetemeken a jelentések nélküli szövegekről és szövegtestekről vitatkoznak a szeminarista fiúk és lányok. Ám legyen. Az irodalomnak eme
szürke kiskatonája, a tárca, minderről mit sem tud.
Neki nem ez a dolga. Neki az a dolga, hogy mindenhez közel legyen. Ő csak napról napra elvérzik
a hírszolgáltatás őrült harcterein.”
Szív Ernő

Ha arra a kérdésre keressük a választ, vajon hogyan beszélhet egy 20. század végi tárcaíró,
Szív Ernőhöz, Darvasi László teremtett szerzőjéhez/figurájához fordulhatunk segítségért.
Hiszen Szív első kötete, A vonal alatt1 nem csupán érzékenyen reflektál a tárca hagyományára, de az imitáció lehetetlenségét felmutatva annak megidézhetetlenségét sejteti.
A nosztalgia hagyománya
Mégis mi ez az egyszerre feltámaszthatatlan és halhatatlan tradíció? A tárca megítélésének minden hátránya és előnye a műfaj besorolhatatlanságából adódik. Az újságírás és
a szépirodalom határműfajának vizsgálatát ugyanis mindkét rendszer szívesen ítéli a másik
hatáskörébe. Mindennek oka a tárca születésének társadalmi körülményeire vezethető
vissza: rendszerelméleti szempontból a 19. század második felében a sajtó, azaz a tömegmédiumok alrendszere még nem különült el teljes mértékben az irodalom, azaz a művészet alrendszerétől.2 A két alrendszer külön kódokkal rendelkezik (hírérték / nem hírérték, illetve szép / nem szép), mely meghatározza azok valósághoz való viszonyát is. Eszerint míg a sajtó leképezi (ám pont ezzel hozza létre) a hétköznapi realitást, addig az irodalom saját, autonóm, szükségszerűen fiktív világokat hoz létre. E kódok differenciálatlanságából születhetett meg a szűk értelemben vett tárca, ami magyarázatot adhat a műfaj
feltámasztására tett Szív Ernő-féle kísérletek realitás-felfogására is.
A feuilletonszerű megszólalás öszvérszerű sajátosságának következménye lehet az is,
hogy a sajtóműfaj-elméletek máig nem tudják közmegegyezésszerűen elhelyezni a mű-

1
2

Szív Ernő: A vonal alatt. Délmagyarország, Szeged, 1994. [Továbbiakban: Szív]
Tóth Benedek: Élet és/vagy irodalom. A heti csevegés (tárca) a 19. század elkülönülő sajtórendszerében. in Klasszikus – magyar – irodalom – történet. Tanulmányok 2003. Szerkesztette Dajkó
Pál, Labádi Gergely. Tiszatáj Könyvkiadó, Szeged, 2003. 215–230.

102

tiszatáj

fajt,3 miközben az irodalomtörténet legtöbbször elhanyagolja annak vizsgálatát; hiszen
már a századforduló irodalmi kritikájában megjelent az azóta is makacs félelem, hogy
a napisajtó „felemésztheti az irodalmat”.4 Így nem csoda, hogy az újság szerves részévé sem
váló Szív-tárcák kritikai megítélését a Darvasi-életművön belüli hozzárendelő taglalás, ha
nem a zavart hallgatás jellemzi.5
A tárca kapcsán régóta felmerülő kérdés a tárcaság formai és tartalmi kritériumainak
megkülönböztetése is. Már korán felismerték, hogy a közlés helye, tehát a „lap politikai
részét” és „könnyű olvasmányait” elválasztó vonal alatti megjelenés önmagában nem elegendő meghatározás;6 Ernst Eckstein szavaival a „tárcaszerű előadásmód” lényege a „szubjektivitás átcsillanása”.7 Mindehhez igencsak közel áll Szív Ernő programja is, amely szerint a tárcának „az a dolga, hogy mindenhez közel legyen”,8 rávilágítva, hogy az újságírás
számára túl irodalmi, az irodalom számára túl zsurnaliszta beszédmód egyaránt túl személyes mind az élmények tárgyiasítását vagy fikcionalizálását elváró irodalom, mind a vonal felett objektív és hírérték alapján szerveződő megszólalásokat elváró újságírás számára. Ezt a hagyományt idézi meg A vonal alatt gesztusa is, amennyiben a sajtótechnikai
eljárást a műfaj inherens jellemzőinek metaforájává teszi egy olyan korban, melyben a vonal ismerete már nem támaszkodhat kortárs tudásra.9
A műfaj utáni nosztalgia10 ugyanakkor olyan tarthatatlan feszültséget teremt a tárcaszerű megszólaláson belül, hogy az kikerülhetetlenül csak az irodalmi felé történő elmozdulással oldható fel: a Szív Ernő életművében megfigyelhető elmozdulás (a tárcától a tár-

3

4

5

6
7

8
9

10

A Sajtókönyvtár sorozat Műfajismeret tankönyve (Sajtóház Kiadó, szerkesztette Bernáth László)
annak ellenére nem foglalkozik a tárca műfajával, hogy a sajtóműfajok felosztásának irodalmi
örökségéről beszél. Egy főiskolai jegyzet (Arany Lajos: A hírtől a tárcáig. Kölcsey Ferenc Református Tanítóképző Főiskola, Debrecen, 2001.) pedig a tárcát az „irodalmi(!) műfajok” között tárgyalja, mint „aktuális, könnyed hangvételű, szellemes, irodalmi igényű írásmű – az apró, vázlatszerű „szösszenettől” a novelláig”. A tárca ilyen szempontú vizsgálódása a műfaj erejének hatástalanítása, az irodalom terébe történő nivelláló erejű száműzetése.
Dobos István: Alaktan és értelmezéstörténet. Novellatípusok a századforduló magyar irodalmában. Kossuth Egyetemi Kiadó, Debrecen, 1995. 203.
A zavart hallgatás regisztrálását lásd: Szilasi László: Jánoskám, egyetlenem – mégis oly sokféle.
Darvasi-trilógia, ráadással. in Hárs Endre – Szilasi László: Lassú olvasás. deKON-KÖNYVek 7.
Ictus és Jate Irodalomelméleti Csoport, Szeged, 1996. 61.
Szomaházy István: Az újság. A hírlapírás műhelyéből. Pesti Napló, Budapest, 1893. 39–52.
Ernst Eckstein: Betrage zur Gescichte des Feuilletons. Leipzig, Verlag von Johann Friedrich
Hartknoch, 1876. 9.
Szív 10.
A vonal alatt írásainak elsődleges megjelenést biztosító Délmagyarország általában kerettel választja el tárcáit az újság többi részétől. A nagyobb presztízsű Élet és Irodalom Tárcatár rovata
pedig, amelynek szintén állandó szerzője Szív, éppoly formálisan használja a vonal nyomdai eljárását, amennyire formálisan a tárca szót a benne megjelenő novellisztikus írások megnevezésére.
A Szív-tárcák nosztalgikus mivoltának elemzésére többen kitértek (Kovács Eszter: Szív Ernő prózájáról. Jelenkor 96–102., Mikola Gyöngyi: Az esendőség műfaja. Szív Ernő tárcáiról. Üzenet
1999. 9–12.), rávilágítva arra is, hogy Szív a századfordulós hírlapíró mára idealizált képét idézheti csak fel, miközben a Szív által visszavágyott tárca-hőskor is már eleve nosztalgikus volt.

2007. szeptember

103

canovella, az újságközléstől a kötetközlés felé) így párhuzamosan képezi le a 19. század
végi folyamatokat, melynek képe már A vonal alatt narratívájából felfejthető.
Az álnévhasználat lehetőségei
Láthattuk, a tárca beszédmódjának hagyományos elvárása a szubjektivitás átcsillanása.
Mindez éppoly furcsa feszültségben áll a tárca szintén tradicionális álnévhasználatával,
mint amennyire annak egyenes következménye. S mivel a különböző tárcaírói programok
szerint a tárca feladata éppen az, hogy közel kerüljön a világ dolgaihoz, a közelség elérésére tett kísérletek Szív írásaiban is csak önmaguk kudarcaiként jelenhetnek meg.
A tárcaíró álnévhasználatának normatív tradíciója ugyanakkor azt is megmutatja,
hogy az álnév önálló szerzőt teremt. Valós és fiktív szerző különbségét láthatjuk abban,
hogy egy álnévhez több szerző is tartozhat (nemcsak Kecskeméthy Aurél, de Mikszáth Kálmán is írt Kákay Aranyos név alatt), míg egy szerző több álnevet is működtethet (gondoljunk Ágai Adolf számtalan álnevére). Szív viszonylagos függetlensége Darvasitól ugyanakkor jól látszik abban a tárca önértékeire vak ’94-es elemzésben is, melyben a minőségi
írásra képes Darvasi és a felületes, mindent azonnal publikálni akaró „vidéki hírlapíró”
közti kapcsolat „két Én, két művészi gondolkodásmód közti feszültségként”,11 sőt, szinte
harcként jelent meg. De akárhogy is tekintünk e viszonyra, Szív világában – a Kosztolányi
által jegyzett Esti-szövegekkel ellentétben és a fent idézett tárcaelődökhöz hasonlóan –
nincs helye egy a Darvasi nevével fémjelezhető felettes (elbeszélő) énnek.12 Még akkor
sem, ha a szövegek világában központi jelentőségű az autografikus elemek imitációja.
E sajátosan fiktív tér tehát csak úgy tud közel kerülni a dolgokhoz, amennyiben az általa
elérni kívánt reáliák is e fiktív tér részeseként tételeződnek – így válhat Baka István amúgy
saját maga által teremtett alteregója, Bakó András a Szív-tárcák szinte második főszereplőjévé.
Darvasi/Szív álnévhasználata ugyanakkor nem csupán tünete a szerzőhalál (mára
közhelygyanús) jelenségének, de sajátos reakció is arra. Ebből a szempontból „az álnevek
valóságos tobzódása”, melyet a ’90-es években megfigyelhetünk, „egyszerre provokálja
szűnni nem tudó laikus kíváncsiságunkat az iránt, hogy ki rejtőzik a szöveg mögött, és
mutat rá a szerző hiányára, arra, hogy akivel a szövegeket olvasva találkozni vélünk, mindig a szöveg konstrukciója, terméke (is)”.13 Nemcsak arról van tehát szó, hogy az álnév
álruha volna, mely alatt egyéb (zsurnaliszta vagy szépirodalmi) szövegek közé becsempészhető valami közvetlen, miközben a személyesség éppen fikcionalitásából, azaz megcsináltságából adódóan veszíti el mímelt naivitását. A szerző halála utáni korban ugyanis A vonal alatt úgy próbálja feltámasztani az író mítoszát, hogy a fikció terébe vonja azt, oda tehát, ami egyedül maradt neki, hiszen a szerző Szív Ernő írásainak csak úgy lehet a szereplő Szív Ernő a főhőse, hogy mindketten fiktívek maradnak. Így válik fontossá a kötetbe

11
12

13

Bán Zoltán András: Fejgép. Darvasi Szív Ernő. Beszélő, 1994. november 10. 46.
Vö. „Szerző és szereplő neve itt végső soron megegyezik, […] kizáródott a valóság és csakis a fikció van, azaz azonosíthatom a szerzőt és a szereplőt (Szív Ernőt és Szív Ernőt), de ez még nem
jelenti azt, hogy bármelyikük, vagy akár mindkettő, azonos lenne a valóságos szerzővel (tehát
Darvasi Lászlóval).” Kovács 98.
Gács Anna: Miért nem elég nekünk a könyv. Kijárat Kiadó, Budapest, 2002. 125.

104

tiszatáj

rendezett tárcák narratívája, melynek nem csupán az autografikus elemek átemelése és
azoknak a felismerhetetlenségig való torzítása, de gyakran mindezeknek újra a – fikció terén belül megképzett – valós referenciával való szembeállítása lesz a tétje.
Tárca. Kötet?
A vonal alatt-ról szóló beszédben elkerülhetetlen hangsúlyozni, hogy tárcák kötetben megjelent gyűjteményéről és nem újságközlések sorozatáról szólunk.14 A tárcakötet ugyanis
a médiumváltás olyan radikális gesztusát hajtja végre, mely elengedhetetlen a tárca műfajának szépirodalmi legitimációja, lehetséges kanonizációja felé. Érdekes ugyanakkor,
hogy bár az újságbeli publikáció gyakran identikus jellemzője a tárcának magának, a begyakorlott kritikai rutin – melynek könnyebbségét ezen elemzés is követi – legtöbbször
kötetté rendezett egységet elemez. Már maga a magyar tárca kifejezés is e paradox helyzetben született: először Greguss Ágost említette Ágai Adolf kötetté gyűjtött tárcáinak előszavában.15 Mintha a tárcának irodalommá kellene válnia ahhoz, hogy eleve tárca lehessen.
A tárcakötet ugyanakkor kiemeli a tárcát az alól a – hogy a lassan jelentését vesztő
metaforánál maradjunk – vonal alól, ami létét addig meghatározta. Így míg az újságban
túlságosan irodalmi tárcának a valós referenciát képviselő egyéb szövegek alkotják környezetét, addig a kötetbe rendezés kiemeli az efféle szöveget az alól az – akár valós, akár
képletes – vonal alól, mely az újság többi részétől el is választotta azt, miközben az irodalmi szövegek közé kerülve számolnia kell a zsurnalizmus vádjával.
Mégsem tartom fontosnak legitimálni a tárcakönyv műfaját, mivel úgy sejtem, nincs rá
szüksége. Amit viszont a kötetben összegyűjtött tárcák igényelnek, az az olyan autentikus
megközelítési mód, mely nem sajátítja ki sem a szépirodalom, sem az újságírás szempontjait, sokkal inkább ötvözni próbálja a kettőt. Annak ellenére, (sőt, talán pont az okból), hogy Szív tárcadefiníciója az irodalom(elmélet) és a zsurnalisztika megközelítését
egyaránt illegitimnek nyilvánítja: „Mostan az egyetemeken a jelentések nélküli szövegekről és szövegtestekről vitatkoznak a szeminarista fiúk és lányok. Ám legyen. Az irodalomnak eme szürke kiskatonája, a tárca, minderről mit sem tud. Neki nem ez a dolga. Neki az
a dolga, hogy mindenhez közel legyen. Ő csak napról napra elvérzik a hírszolgáltatás őrült
harcterein”.16 Eszerint a tárca valami az újságírás terébe került eredendően irodalmi, mely
az irodalom(elmélet) számára túlságosan élő, az újság számára azonban túlságosan halott,
hiszen a hírverseny meggyilkolja azt. Ugyanakkor alapvető tévedésnek tartom az idevágó
beszédes ítéletet, mely szerint Szív ezzel a tárcát be- és elhatároló gesztusával „az esztétikai diskurzuson kívül szeretne maradni”.17 Szív szövegeinek szándéka ugyanis ezen idézet
fényében is mintha az lenne, hogy egyszerre belülről (mint irodalmi szöveg) de kívülről is

14

15
16
17

Lásd a „tárcakötet több mint tárca” beszédes megállapítását. Árpás Károly: Inkarnációk kora –
Szív Ernő történetei (A vonal alatt). in uő: Két csengetés között (egy irodalomtanár kísérletei).
Bába Kiadó, Szeged, 2003. 365.
Greguss Ágost: Porzóhoz. in: Porzó tárcza-levelei. Budapest, Athenaeum, 1877, 5–16.
Szív 10.
Berta László: Szív Ernő: Hogyan csábítsuk el a könyvtáros kisasszonyt? Új forrás, 1998/3.
56–59.

2007. szeptember

105

(mint sajtótermék) csendes ellenállásában felforgató erejűvé váljon az irodalomra nézve.
(Ugyanígy az újságírásra nézve is, csak ott a külső és belső dimenziók értelemszerűen felcserélődnek.) A vonal alatt szövegeinek kötet elején bejelentett igénye eszerint leginkább
az, vajon hogyan lehet közel kerülni a dolgokhoz, közel kerülhet-e egyáltalán az írás az
„élethez”, semminthogy – bár ezzel összefüggésben – miként tarthatja magát távol, ám
csöppet sem az esztétikumtól (hiszen Szív állandóan, még ha ironikusan is, de esztétizál),
hanem mindentől, ami intézményesített: az intézményesített irodalomértelmezéstől tehát
éppúgy, mint az intézményesített hírszolgáltatástól.
Élet? Irodalom!
Ám kicsoda az, aki egyszerre akarja látni a „világ dolgait”, és egyszerre akar az intézményesített megközelítésmód(ok) számára megközelíthetetlenné válni? A láthatatlan szerző,
Darvasi László? A megfoghatatlan alteregó, Szív Ernő? De melyik Szív az „igazi” Szív? Az
egyes szám harmadik személyben megszólaló, a kötetet szerzőként jegyző Szív Ernő? Vagy
a Szív Ernő szövegeiben főszerepet játszó figura és novellahős Szív Ernő?
A vonal alatt szövegeiben megnyilvánuló eme alapvető kettőséget nagyon nehéz olvasás közben tudatosan észrevenni, az elbeszélői hang áttetszősége miatt egyetlen Szív-figurát érzékelünk.18 Részben ez a jelenség okozhatja azt a dilemmát, hogy sokszor nehéz eldönteni, A vonal alatt tárcái naivak vagy álnaivak-e. Ám csak akkor lehet az az ítéletünk,
hogy e szövegek „gyötrően reflektálatlanok, illetve az írói reflexió közhelyes bölcselkedésbe fordul át”,19 ha összekeverjük a szereplő és az elbeszélő Szív (ál)naivitását, és nem
ismerjük fel az ebből fakadó iróniát. Hiszen a reflexiók bárgyú naivitása néhol épp a reflexiók lehetetlenségére adott néma utalásokként olvashatók.
De maradjunk annál, mit is tudunk meg Szív Ernő tárcáiból Szív Ernőről, ki ő és mit
csinál? „A hírlapíró a vonal alatt él”,20 állítja a címadó szöveg, ám sejthető módon ez az
írót írásával megfeleltető azonosítás a tárcaíróra vonatkozik. A hírlapíró kifejezés mégoly
következetlen használata ugyanakkor igen alkalmas a tárca diffúz (a 19. század közepétől
talán az 1920-as évekig terjedő) múltjának megidézésére.
Szív tárcaírói státusza a szerkesztőségben (azaz a redakcióban) igencsak kiváltságos:
„egy tárcaíró kivételezett személy, […] ezért Szív Ernő többet megengedhetett magának,
mint más hírlapírók, akik becsületesen és alázattal írják a személytelen tudósításokat, az
információkat, a kishíreket […] egyszóval azok a kollegák, akik a hírlapírás leglényegét
tették nap mint nap”.21 Eszerint a tárcaíró is hírlapíró, csak nem a hírlapírás leglényegét
tevő, többek között azért sem, mivel ő nem megy ki eseményre – azaz nincs vagy másmilyen kapcsolata van a valósággal. Ebben nagy szerepet játszik az, hogy a hírlapíró Szív
a viszonyt sohasem tisztázva szépíró is egyben (Miért olvas az író?, Szív Ernő bosszúja,
Magyarország legrosszabb írója, Szív Ernő és egy másik író, A vers helyzete, Színházban, Szív Ernőből karácsonyi ajándék lesz, István), ezáltal is megidézve azt a századfor-

18

19
20
21

Innen túlmutató kérdés, hogyha egyként is tekintünk e két Szív Ernőre, miként tekintünk azok
szövegeire?
Mészáros Sándor: Darvasi (műfaj)váltásai. Nappali Ház, 1995. 2. szám 77–83.
Szív 10.
Szív 23.

106

tiszatáj

dulós figurát, akinek személyében az író és az újságíró egyszerre ölthet testet.22 Akárhogy
is: egy objektív újságíró távolságtartó a világgal, Szív Ernő viszont, talán épp a közelség
programjából adódóan, állandóan belekeveredik. A kérdés azonban mégis az: hogyan
tudja megvalósítani a kötet elején bejelentett közelség programját?
A kötet szinte regényszerűvé növő narratívája sajátos választ ad minderre. A vonal
alatt szövegeiben olvasók, régi ismerősök, ismeretlenek és hozzájuk hasonló földöntúli
lények keresik fel Szív Ernőt, hogy beszéljenek hozzá, kérjenek tőle valamit, ám Szív a lehető legritkábban válaszol, a lehető legritkábban cselekszik. Vendégei a legtöbbször valamilyen formában épp szöveggé akarják önmagukat tenni (A vers helyzete, És a téma házhoz jön, Matildka verse, Szív Ernőből karácsonyi ajándék lesz, Károlyka, István), Szív
azonban felemás módon tesz eleget ezeknek a kéréseknek. Mintha ezek a figurák a szereplő-Szívvel szeretnék magukat megíratni, ehelyett azonban az elbeszélő-Szív írná meg
őket. Általában ugyanis épp a szereplő-Szív hallgatása vagy a párbeszédekben csak a másik szavait ismétlő megnyilatkozásai teszik lehetővé azt, hogy a hozzá beszélő emberek fecsegésein keresztül azokról sokkal inkább a „valós”, semmint az általuk vágyott kép jelenjen meg.23 Így az sem csoda, ha a szereplő-Szív sem az, akit általában a vele „valós”
kapcsolatba kerülők látni szeretnének. A vonal alatt visszatérő motívuma Szív identitásának kétségbevonása: Szívet általában másmilyennek hiszik, mint amilyen (Egy nap eltűnik, A vers helyzete), másnak hiszik, mint aki (Zoltán, egyetlenem!, Temetőben), nem
nézik annak, aki (Titkos kiküldetésen24, Szív Ernő és az éjszaka) vagy csak egyszerűen hazugságnak ítélik szavait.
Nem csoda, ha a kötet egyik utolsó tárcája, a Szív Ernőtől megvonják a bizalmat a következőket ismeri be: „a világ nem szereti, ha minden kiderül róla. […] Ezért amennyiben
a világ diktátor, úgy a hírlapíró forradalmár”. Szív Ernőből azonban „bukott forradalmár”25 lesz. „Ó pedig a világ hányszor és hányszor odasündörgött Szív Ernőhöz, rimánkodott neki, hogy írja meg ezt vagy amazt, és Szív Ernő rendre megírta ezt is meg amazt is.
A világ azonban hálátlan volt. A világ folyton szemrehányást tett neki, már hogy ő nem is
olyan, ahogy Szív Ernő megírta, meg nem is úgy történt, és Szív Ernő hiába bizonygatta,
hogy éppen olyan a világ, és épp úgy történt, ahogyan az közre lett adva.”26 (Itt kell megjegyeznem: az Úristen mellett talán a világ a leggyakrabban használt szó/fogalom Szívnél.
Ez különösen érdekes, ha épp közel akarunk kerülni a dolgokhoz.)
A Szív Ernőtől megvonják a bizalmat című írásnak szerves folytatása a Szív Ernőt be
akarják tiltani, mely tárca finálészerű zárlata a tárcakönyvnek, mely valóban szerves
22

23

24

25
26

Hasonlóan Cholnoky Viktorhoz, akinek személyében a (tudományos) újságíró és a (művész) író
egyszerre működhet. Szajbély Mihály: Ch[olnok]y [Viktor], az újság[ot]író [író]. in uő: Álmok
álmodói, Magvető, Budapest, 1997. 122–141.
Szív párbeszédei könnyen felidézik Esti Kornélnak a bolgár kalauzzal folytatott párbeszédét,
amennyiben Szív látogatói sem veszik észre, hogy a párbeszéd látszata közben egy néma társ előtt
monologizálnak.
Az újságközlésben még Szív Ernő arca címmel megjelent tárca alapszituációja – sok más tárcával
együtt – vészesen emlékeztet az Esti Kornélt felkereső sorsüldözött özveggyel való felemás párbeszédre, mikor az özvegy olvasmányélményeinek idealizált Esti-képe és Esti saját magáról alkotott véleménye tér ki az azonosítás lehetősége elől.
Szív 172.
Szív 175–176.

2007. szeptember

107

egésszé teszi azt.27 Egy tárgyalóteremben vagyunk, ahol az eddig felvonultatott írás valamennyi szereplője Szív Ernőt vádolja, hogy becsapta, megkárosította, kijátszotta, hogy
írásaiban túl személyes (!) volt.28 S Bár Szív eddig sem volt ontológiailag valami biztos
pont, a kötet utolsó előtti tárcájában teljes mértékben megtörténik – még ha mások által
is – a szívernőség totális behelyettesíthetősége. „– Azt javaslom bíró úr, hogy tiltsuk meg
ennek az embernek, hogy Szív Ernő legyen!”, hangzik az ügyész vádja, „hiszen Szív Ernő
akárki lehet.”29
Az ítélet a szövegben azonban nem hangzik – talán nem is hangozhat – el. Mi hogy
döntenénk? Ha Szív Ernőt egy olyan tárcaírói nyelvi automatizmusnak gondoljuk el, melyet bárki mozgósíthat, mondjuk az oly sokszor áldottként idézett honorárium érdekében,
akkor az ügyésznek igaza lehet. De ha elfogadjuk, hogy a tárcaírás a lehető legszemélyesebb (egyszerre irodalmi és sajtó-) műfaj, s ezért talán mégsem olyan tükör, ahogy azt Szív
remélné (de nem is olyan, amilyennek vendégei szeretnék), akkor azonban be kell látnunk, hogy Szív: pótolhatatlan.
Az ítélet, mint mondtam, elmarad. Ám az ív, amit a kötet leírt, a dolgokhoz való közel
kerülés igényétől a valóság megragadhatóságának kételyéig vezetett. Bebizonyosodott,
hogy a tárcaíró a világ lakmuszpapírja nem, csak a valóság parazitája tud lenni. Ám ha ez
a tárcaíró el akarja kerülni a valóság közelgő szemrehányásait, egy lehetősége marad csupán: munkáját az irodalom kódjai alapján kell értelmeznie.
Végtelen párhuzamosok
A vonal alatt narratívája ugyanakkor párhuzamos két másik narratívával is, melyeknek egyaránt részese. Hiszen – bármilyen kockázatos egy még igencsak folyamatban
lévő oeuvre-ről beszélni – úgy tűnik, előrebocsátotta az eddigi Szív-kötetek történetét
annyiban, amennyiben a Szív Ernő név alatt megjelent Hogyan csábítsuk el a könyvtáros
kisasszonyt?30 de leginkább az Összegyűjtött szerelmeim31 című könyvek írásaiban a tárca
hibrid beszédmódját egyre inkább felváltják az irodalom automatizálódott fiktív játékai.
E folyamat jelenlegi végpontja szerint Szív hangja „csupán” egy alkalmazott stíluselemmé
válik Darvasi László szövegeiben, hiszen a legutóbbi Szív-kötet véleményem szerint a Titokzatos világválogatott32, melyet csak egy igen vékony vonal választ el az Összegyűjtött
szerelmeim téma-variáció-improvizáció szerkezetétől. Szív Ernő halála: nyelvezetének feloldódása, alkalmazott felhasználása a Darvasi László szerzői név alatt.33
27

28

29
30
31
32
33

A tárca összefoglaló jellegét mutatja, hogy ez alapján készülhetett a Szív Ernő estéje című színdarab (bemutatva: Debrecen, 1995) és rádiójáték (Magyar Rádió Rádiószínháza, 2001).
Szív Ernő figuráján keresztül így a tárca műfaját is perbe fogják. Ehhez érdekes adalék, hogy
a tárcával rokon rajz műfaját az 1880-as években P. Szathmáry Károly éppen egy Rajz úr az esküdtszék előtt című pamfletben vádolja be. Említése: Dobos 199.
Szív 181.
Szív Ernő: Hogyan csábítsuk el a könyvtáros kisasszonyt? Jelenkor, Pécs, 1997.
Szív Ernő: Összegyűjtött szerelmeim. Magvető, Budapest, 2003.
Darvasi László: A titokzatos világválogatott. Magvető, Budapest, 2006.
Ám a tény, hogy egy életművön belül hosszú távon csak nehezen tűnik fenntarthatónak ez a fajta
beszédmód, nem jelenti azt, hogy az irodalmi (és nem csak irodalmi) szövegek között ne lenne
mindig újra és újra életképes. Hiszen a kommunikáció rendszerében nem csak mindig újabb és

108

tiszatáj

A vonal alatt ugyanakkor pontos képet ad a tárca történetének narratívájáról is anynyiban, amennyiben megmutatja, az újságírás tagadhatatlanul automatizálódott írásmódja hogyan változhat esztétikai értéket képviselendő szövegszervező elvvé, az eredendően kettős beszédmód feladásában a fikcionális hogyan gyűri maga alá a vágyott reálisat,
vagy fokozhatatlan elnagyoltsággal: az életből hogyan (nem) lesz irodalom.

Vonal a vonal alatt
Bár Szív szerint a vonal alá nem lehet több vonalat húzni, mégis megkísérlem. A vonal
alatt tárcái ugyanis metatárcák: bár a világ dolgaihoz szeretnének közel kerülni, a tárcaíró
mégis saját élete foglya marad: a publikálás részletei, a honorárium, a redakcióbeli élet
köti le a figyelmét. S mindeközben, mint láttuk, állandóan kísérletet tesz a tárca műfajának meghatározására. Ezek a definíciók azonban éppoly megfoghatatlanok, (ál)metaforikusak, (ál)naivak, mint Szív és szövege maga. Szív önmagának tartja fenn a tárcáról szóló
beszéd autentikus lehetőségét. Mindaz, amit az előző oldalakon leírtam, A vonal alatt Szív
Ernőjét mélységesen hidegen hagyná, hiszen szándéka szerint már ellenállóvá tette a tárcát a mások számára történő értelmezéssel szemben – ami természetszerűleg csakis félreértelmezés lehet. Kikerülhetetlen paradoxonok: ha elemzésemmel sikerült közel kerülni
a Szív-szövegekhez, az e tárcákra nézve szomorú, hiszen azok olyannyira szeretnének a nem
tárcaszerű megközelítések számára megközelíthetetlenek maradni. Ha pedig sikerült bebizonyítom, hogy A vonal alatt nemcsak jó, de fontos szöveg is, az saját megszólalásomat
nem csak nevetségessé, de feleslegessé is tette egyúttal.

újabb szépírókat kísért meg, de a publicisztikai műfajok között is sajátos változásokon átmenve él
tovább a gonzoszerű megszólalásokban, sőt, a blogok világában is.

Kritika

Ragadozó a föld minden virága
HATÁR GYŐZŐ : P LASZTIKZACSKÓ

A londoni költő – egy éve jelent meg a verseskönyve, s ő fél
éve halott – különösebben nem készült a halálra, de jó
másfél évtizede minden sorában ott volt a fenyegetés tudomásul vétele. Belenyugvást nem ismerő „fatalista” lévén,
s minthogy az Istenben sem hitt, káromló szavakkal pörölt
az elmúlással. Többnyire – a verskabaréiból s a halál és tűz
sem fogta drámahőséből, Golghelóghiból kiindulva – tragikus bohócmaszkban.
A nyolcvanat elhagyván már bele kellett nyugodnia
a fölismerésbe: ama – a misztikusok kenyeréből, az éhezésből indult – vándorjáték hőse (1000-ben vagyunk, itt a világvége!) ugyan fölkéredzkedhetett a Világútra, s ott véghez vihette egészen az anti-Madách gondolatig eljutó (hátrálvást előre!) cselekedeteit, ám kitalálójának itt lent, a földön a fizikai törvényekkel aligha lehet dacolnia.
Széphalom Könyvműhely
Ha az éneklés, mert kihagyó légzéssel ugyancsak fújtaBudapest, 2006
fújta, nem rozsdásodott is bele a torkába, el-elbizonytala264 oldal, 2400 Ft
nodott, néha megremegett a láb, és a testet lassan kezdték
elhagyogatni karói. A biztos mozgás és a talpon való állás
rendíthetetlensége. S legkivált a megbetegedett, hajdan mindenben társ, szerető feleség,
Prágai Piroska.
Határ Győző nagyon egyedül maradt.
Akit korábban támaszának hitt, most az ő segítségére szorult. Vitte kis lábaskában
haza ágynak esett feleségének az ételt, s mikor asszonya kórházba (öregek otthonába?) került, naponta látogatta.
Telefonjaiból tudom – gyakran fölcsöngetett Londonból –, hogy mit érzett akkor,
amikor szavaira a régen beszédes feleség csupán mosollyal tudott válaszolni.
Véghetlen fájdalmat és saját megsemmisülését.
Piroska halálakor is – asszonya, minő menekülés, egy héttel megelőzte őt – szólt a telefon. Szinte síró hangon mondta: „Öregem – tudom, hogy szeretted a versmondását –,
szegény Piroskám kiszenvedett”. Mielőtt kinyögtem volna valami részvétnyilvánítás-félét
(pedig már belekezdtem), letette a kagylót. A történteket el sem akartam hinni. Istenem,
nem is olyan régen, milyen jókedvűen alakították – ketten tizenhét (!) hangot formálva –
a csaknem háromórás rádiójáték, a Mangún, a halott szerepeit.
Ma már mindketten hallgatnak.

110

tiszatáj

A bohócok is meghalnak? – kérdezem magamtól szemlesütve és szégyenkezve, mintha
a múlt év nyarától sokszori jegyzeteléssel nem jártam volna körül a Határ Győző-i díszes,
kolompos kivonulást.
Mert a Plasztikzacskó című verseskönyv, minden drámai felhangja ellenére, ilyen –
színpadias gesztusoktól sem mentes – vonulás. A meggörbült száj sírása alig hallik, viszont annál jobban valami cintányér-csattogás. Az élő halott kíséri így magamagát – pedig
tervezett hegedűoperájából ki van zárva minden réz –, mintha a búcsú egyben vigalom is
volna.
Ha az életmű korábbi szakaszaiban – csak a színház nem vette észre – a harlekin-lét
megannyi alakváltozása (alakfölfrissülése?) zajlott, a már bizonyosan utolsó etapp röhejes
megrendültsége egy húszsákba zárt, filozofikusan töprengő alak búcsúnyenyerével kísért
dallam- (csaknem azt mondtam, sanzon-) kertészkedéséről ad hírt.
Nem vér és arany, s nem is vér és korom jellemzi ezt a refréneket refrénekre halmozó
szimfóniát, hanem a félelemtől lábra kelt abszurd Karinthyra kacsintó és szemérmes túllicitálással Arany Jánost is idevonó (az őszikék helyett az aggastyán költő télikéket használ) menetelése. „mért hogy nagysok versem oly ásatag / legalábbis kiszera méra bávatag
(…) csak ramaty a rím csak nagy halom / flitty-flotty kiszera méra zagyva lom (…) szorulj
Jó Hurok a Rímfaragó nyakán / bár karakán kiszera méra s kajmakán” (Kiszera).
Ilyen fölütés után – föntebb a kötet kezdő-verséből idéztem – az ember azt sem tudja,
hogy sírjon-e vagy nevessen. Határ avantgárd szóbugyra evvel az ömléssel szinte átlép
minden határt. Még egyszer – ezredszer! – tudtunkra akarja adni, hogy a hasbeszélés akkor is elfogadható, ha a Rímfaragó édeskés höblötyöléssel a halálra készül. Méghozzá a –
kínjában mi mást is tehetne? – meghívott halálra. Ez a magányában is zsivalyos előkészület – öregemberek tanácskoznak így az agorát jelentő, napsütötte tisztáson – talán
arra jó, hogy a három, egymástól távoli helyszínen élő-tevékenykedő és más-más világlátású író: „’Mr Falud’ M’szjő Fezstő meg a vén Határ” még egyszer az egyet nem értés
zűrzavarában is egy platformra kerüljön – „Vén Három hasoncsúszó Teknőc arra tart /
ahol szakad szakad szakad szakad a part” (Vén Három Teknőc) –, meg arra, hogy vissza
lehessen tekinteni az ötvenes évekbeli Márianosztra (smasszernépnek – elbocsátó szép
üzenet) zivataros napjaira.
Ez utóbbi költeményben természetesen nemcsak a förtelmes rímkórság vesz magának
lendületet, az argótól (köldökön-bököd – leszáll a tököd) a sanzon-édességig (nevetve
lejted – neved felejted) borítva a förtelemre mázat, hanem a lírikus igazságosztó szenvedélye is. Ebben az öregkori, de a társadalmilag megalázott költőt még ma is dühbe hozó
emlékképben ott az állam megvetése – Határt mindkét rendszer börtönbe zárta –, és ott
mindazon mesterkedések, Hátsó-Euráziát a bűn lajtorjájára léptető zsarnoki intézkedések
fölötti ítélkezés, amely az ember szabadságát nem szükséges rossznak, ám az önmegvalósítás elengedhetetlen tartozékának látja.
Hogy versben vissza lehet-e ütni – akár több mázsás kalapácsot lengetve – a zsarnoknak, mindmáig kérdés marad, ám a búcsú előtti elszámolást, amelyben megtisztul a lélek,
mindennél szükségesebbnek tartja a lírahős. „ahol nagyon fáj visszáján / ha megpiszkállak
/ tudom hunyászkodik benned / a vadállat // mint nyakon fogott nyafog s / nyakfogva-lógatott: / kicsöpög mérged s többé / nem nógatod // rabnépet – alá az Eldöglés / Kényszerbányáiba / szakasztlak négyfele hékám / abban nem lesz hiba” (Márianosztra 1952).

2007. szeptember

111

A Plasztikzacskó búcsúképében nem lesz gyakori – jóllehet a Vértakony, a Pünkösd
ölő, a Kiakolbólintók ellent mondani látszik ennek – a górcső alá helyezett társadalom (s
vele együtt a történelem), de igen finom hajszálcsövesség figyelhető meg – kozmikus Himalájává növekszik az én – a hitét-erejét vesztett, magát roskatag bohócnak képzelő, sőt
megjátszó, de azért a mindenséget irányító versbeli gazda és a Világ mint teljesség, mint a
személyiség uralta, ám tőle független Egész között.
A költő a Biblián átlovanva, ami a vaskosságot illeti, Rabelais-től kölcsönöz maszkot
(Csipcsup), és Zsellérjében nem átall megannyi József Attila-parafrázis képében tetszelegni – „hosszú az úristen rövid a szalonna”; „kövér az úristen sovány a szalonna”; „füstöl
az úristen csöpög a szalonna”; „se isten se sátán sehol a szalonna” –, ám emez „hangpróbálgató” gesztusok mögött is ott a határozott, néha kikiáltóként tündöklő énekes. A józsefi
és Németh László-i Dunatájat egészen Huculföldig feszíti, evvel is mutatva érdeklődésének tág körét. Furcsán érdekes, hogy ebben a bőkezűségben nem csupán a magyar hitvilág
és mitológia csodálata leledzik, hanem valamifajta, nem kevés fullánkosságot rejtő bírálat
is. „bordakassal szertehullnak / hamvai hunnak huculnak (…) // van szarvasunk medvénk
kosunk / porló csontliszt a vánkosunk // pondró patkány – van egerünk: / LELET lettünk
rétegelünk // békén itt nem kapunk hajba: / eloszlunk az altalajba’ (Régész).
Ennyiből is látható, hogy az agg költő („a világgal ezúton tudatom / hogy meghibásodott a tudatom” – Kergület) nem idegenkedik a szerepverstől, sőt az általa konstruált filozofikus bohócléthez egyenesen – jókedvű következetességgel – hozzátartozik a reneszánsztól egészen a máig viselt maszkok kifejezésbeli, hangulati arzenálja. Határ a verseiben, kabarészínpada ettől inogna, sosem filozófiai traktátumot ír, hanem mézbe mártott
fullánkkal – édes-e vagy erős-e a keserű? – termi meg számunkra a borsot. Nagy áttételekkel Csokonai Vitéz Mihály rokokós Európa-szőnyegén lépdel, de egyet-egyet pillant
Nagy Endre irodalmi kabaréjának szögleteire is.
Vallástalan „hitét” semmi nem béklyózza, és ezért sokak megrökönyödésére a Szent
Igéket egyszerűen badarságnak mondja. Kitalálóira-őrzőire meg szinte megsemmisítő –
nevetéssel ölő – átkot szór: „Pápa Rabbi és Mollah / szájjártató mottolah” (Nem számos).
Azzal, hogy Világmegváltás című „imáját” nem a Világállapot ciklusban, hanem a ledér
versek között közölte, egyúttal meghatározta istenségének (ha jól értem, a Nőnek) mindenhatóságát is. Ki máshoz szólna ez a zsolozsma, ha nem az imádott hölgyhöz. Valamennyi elidegenítő mozzanat is van ebben a vallomásban – az álomdiktandó hitelességéért csupán az álomlátó felel –, de még inkább a dicséretre kiszemelt személy fölmagasztalása. „rórátétul vesperáig / bűnös lelkem Téged áhít // nagy éhemben és ihomban /
térdre rogyok Eléd nyomban // minden bűnöm Terád hárul / veszlek Világ Királyául //
szent és bocsánatos évad: / Te viszed el a balhémat” ( Lehetséges, hogy szégyelli imapózát,
az istenség előtti megrendülését, s ezért kellett fohászát egy argóból ismert szóval a vers
végén kibicsaklatnia?)
Nem egy versében – nyolcvan és kilencven között gyakori-e? – a furkósbotját bibirkélő
kamasz viháncol. Aki ismeri a szexualitással teli, annak ősbozótjában izzó egyfelvonásosát, az Elefántcsordát – a haldokló elefánttehenet tizenegyszer hágta meg a bika, életelixírként kínálva a szerelmet (az említett cselekvés példaképül állt a darabbéli házaspár
előtt) – annak aligha fog idegenül hatni Határ öregkori szabadossága. „popsik popsik vaginák péniszek / nagy a felhajtás szép asszonyi állat / jár-kél kacsint én is vele fidizek /

112

tiszatáj

kereslet vagyok – ő a kínálat (…) // popsik popsik péniszek vaginák / ha nem ezzel kél:
almás a nap / de én hogy kiejtsem számon a PINÁT? / SORVÉGEN?!… inkább halva lássanak” (Popsik popsik).
A halál árnyékában – miként egyik prózaversében írja – édes mindegy, hogy mit
mondott-nem mondott Descartes, Kant, Szent Ágoston, valamely apostol vagy a herkópáter, avagy akárki a halálnak. A halál árnyékában súlyát, jelentését, értelmezését veszti
minden.
„Az elszótlanodás csütörtököt mond, a hallgatás elhallgat.” S a befejezés: „a halál árnyékában hatezer nyelven megvonják tőlünk a szót”. Mindez – még föltehetően nem vagyunk az árnyékban, csak a szélén – lehetséges. De nem Határnál!
A Plasztikzacskó – áradás. Nyüzsgő lét. Halál is, meg fájdalom is, meg a nyomorúságos test esetlenségeinek a kibeszélése is, de mindezeken túl a vénuszi csípővonalnak való
hódolás. Egyúttal, valaminő különleges szerelmes földrajzként, önmagának visszaálmodása a gyermekkorba. Alighanem a dadától kapott, számtalan éhségcsillapítással is csak
növekvő mindenségszomj vezette az énekest sok évtizedes útján. „mikoron duda CICIJÉBE harapott / emlegeti is sűrűden azt a napot // ímhol a HARAPÁS vérpiros nyoma /
látta ő látta más: egész GYOMA – // a kis Kant nem kellett kiokítani / lévén ő nemére
nézve: KANI” (Márványtalpazat).
Határ Győző új, életében immáron utolsó verseskönyvével is elbűvöl.
Játszik. Nevekkel, évszámokkal, helyzetekkel, romló testével, a világromlásnak indult
környezettel. Szerelemmel és halállal, fölfedhető és megfejthetetlen titkokkal. Az életével.
Ajzás közben, mert nem tud nyughatni, mitológiai hősnek képzeli magát – „seggel sereglő
lányok rajzanak / ALÁJUK! BELÉJÜK! – felajzanak // farkam Zeuszé: „KOZMOSZKÖPÜLŐ” / ondóm kilő – vagyok Világ-Szülő” –, ám a világmegváltó (?) csűrdöngölőt
járván is egyre sűrűbben megérinti a porszemként szállongó csönd szentsége. Amit hall
vagy képzel – akarja? nem akarja? –, abban nem kevés a szakrális elem. Hiába vélte úgy,
hogy nincs – hitetlennek coki! – bemenetele a mennybe (Üdvre mentem), gondolkodóként megrokkant testtel elérte, hogy kitárult előtte… Mi is? Ha nem a mennybolt, akkor a
mindenség. Ebben a megengedő gesztusban több a bizonyosság, mint ha a való mezsgyéin lépdelne. „hiányoltad a zaj-szűntét? a csend kevés? / nesze – a csenden-túli elcsöndesedés / szemen-fülön túl láthatatlan létvégtelen / téridőn túlnantúl MINDENHA-Léttelen / szemen-fülön túl létszűnte se fény se hang / a MINDENHA bitangol erre – a Bitang” (Mindenha).
Hol azért borong, mert – bizonytalanságaiban? – kiszaladt alóla a világ („Létből kimaradva halálról lekésve / a sok jobbra-balra / hányadik vedlése” – Vedlés), hol meg azért,
mert „elszenderedett az emberiség” (Ringató nagyangyal). Ez utóbbi számára azért
dráma, mert „az emberiség senkinek sem hiányzott, legkevésbé önmagának”. Látván Határ nagy, történelembe való belealuvásait – ebből a szempontból a Golghelóghi és a Köpönyeg sors – Iulianosz ifjúsága édes testvérek –, lehetetlen nem gondolni a végső álom
könyörtelen színességére. S ezen az állapoton sem a szójáték-kavalkád (Verb Alíz –
verbalíz; Halőr! Malőr!), sem a véggel küszködő feleség Styxen való föltűnése nem segít.
Habár ez utóbbiban a kopogó „belső” s „külső” rímek monoton zenéje révén valamiféle
dühös belenyugvás észlelhető. Régebbi verse, a Húszsák – „ülök szegény pára / húszsákban / nem hiszek én már a / múzsákban” – fordítatott itt át, hogy a fájdalom még na-

2007. szeptember

113

gyobb legyen, „nőneművé”. „nyáron három károm komárom / eleven húskoporsó a párom
// korsó borsó búg forog az orsó / a párom eleven húskoporsó (…) // annak szolgál:
Kháronnak ő a csónak / a párom – eleven húskoporsónak” (Eleven húskoporsó).
Még ha a gyermek-kiszámolós mintájára jött is be, telítve a rímmuzsikát, egy tőlünk
„elcsatangolt” földrajzi név, a véletlenből adódóan is vonzata van. Itt éppenséggel a meghalás szinonimájaként értékelendő. Ennek durvább – szókimondóbb, vaskosabb – fajtája
is olvasható a kötetben. Sanzonos táncszó – a helyben topogást mímelve – osztja az igét,
amelyben a történelmi keserűség éppúgy ott van, mint a testvéreinket ugyancsak sújtó,
globalizációtól való félelem. Határ előtt olyan térkép fekszik, amelynek szinte minden
négyzetcentiméterén a búcsúdallal duhajkodó csizmavasa végez „honfoglalást”. A profán
csujogatónak ezáltal még nagyobb hatása lesz. „multikulti hopszassza / Székelyföldet
megba(gyakj)(ssz)a / süket füllel mit se hallj / haj-baj! bömbít Kárpátalj’ / born-again
Christian – szia: / kolompol Szlovákia / fajansz klotyik új bidék / nesze neked Újvidék /
reggae rip-rap Kokakól’ / kibólint az akolból” (Kiakolbólintók).
Persze az öreg költő fullánkja nemcsak „távolabbi”, ám velünk egy testrészekbe szúr,
hanem önmagába (belénk) is. A kötet címadó verse mindennél kegyetlenebbül rögzíti – az
ajándékozónak és a megajándékozottnak is végső soron nyugtalanságot reveláló – hazai
állapotot. „ebben a plasztikzacskóban van egy ország. Neked adom / hegy és víz rajta. A
tiéd / a kút fenekétől a hóhatárig és afölött: addig. (…) // Neked adom / az önimádatot a
hisztériát a nemzeti büszkeséget a varacskos hadastyánábrázati fintort a csúfondárt a
krampuszt a grimbuszt a patvart a torzsalkodást a marakodást a kül- és belviszályt a rút
visszavonást ahol amennyi csak van. (…) A tiéd (…) tűzhányótlanságos tengertelensége /
birkaszembámuldozásai a semmibe – az is: benne van / lerágott csontjainak továbbrágása
nárcizmusának rácsudálkozása öncsudálatának netovábbságossága (…) / mind a tiéd. Ebben a plasztikzacskóban.” (Plasztikzacskó).
A Télikék ciklus „őszikéi” között nem egy bánatos remekművet találhatni. Ezek közül
is talán a legszebb a Sietős. „pengéjüket nékem fenik: / „büntetlenül? kilencvenig?” // „ejszen elbánunk tevéled: / kicsorgatjuk sárkányvéred” // hajtók mellett vadcsapáson / jaj
hóhérnép meg ne lásson // már itt hagyok csapot-papot / megyek megyek ne bántsatok”.
A Semmiség című költemény a SEMMI-vel való könyörtelen foglalatoskodás (nincs a
cselekvésben megnyugvás) iskolapéldája: „összevarrom a SEMMIT / varrogatom / válogatom a SEMMIT / rakosgatom / mosogatom a SEMMIT / öblögetem / de minden csupa
SEMMI / csupa tetem” A Bánk bán-parafrázisban is a félelem vert tanyát – „A Teremtésben még egy ilyen Árva” (Világállapot) –, mint ahogyan az ugyancsak itt található, bölcs
létérzékelésben is: „bebalzsamozva jöttem a világra / hogy lassú tűzön verjenek agyon /
ragadozó a Föld minden virága / és minden Völgye egy-egy Siralom”.

Szakolczay Lajos

114

tiszatáj

Kabdebó Tamás: Életút
A száműzetésben működő magyar író ősképe Mikes Kelemen, aki még „egyedül hallgatta tenger mormolását”.
Két és fél évszázaddal későbbi utódai már annyian voltak, hogy valósággal külön tagozatát képezték a magyar
irodalomnak, és néhányan közülük a róla elnevezett Mikes
Kelemen Kört is megalapíthatták.
Ez a „tagozat” javarészt olyan ötvenhatos menekültekből formálódott ki, akiket írói, költői pályájuk kezdetén ért
a forradalom, ennek aktív részeseivé váltak, majd a bukása
után, főként a megtorlástól való jogos félelmükben, elhagyták az országot, és pályájuk idegen földön teljesedett ki.
Kabdebó Tamás ennek az írócsoportnak az egyik legmarkánsabb, leginkább sokoldalú, és napjainkra már az
anyaországban is széltében ismert és kedvelt alakja.
Életének bő hét évtizedéből az utóbbi öt évtizedet Kabdebó idegenben, angol nyelvi környezetben töltötte, itt ért
Argumentum Kiadó
Budapest, 2007
költővé, íróvá, fordítóvá és tudóssá. Azt se lehet mondani,
106 oldal, 2000 Ft
hogy Életút című könyvében mostohán bánik ezzel a mozgalmas időszakkal, amely alatt tanulmányait bevégzi, egzisztenciát és családot teremt angol földön, megtalálja a könyvtárosi pályát, egyre többet
ír és fordít, szervezi és műveli a magyar költészet értékeinek angol nyelvű megismertetését, tudományos ténykedése kiteljesedik, új és egyre fontosabb beosztásai során újabb hazát szerez, Írországot, és újabb családot alapít, végül sikeresen megküzd a veszélyes betegséggel. Mindezek során bejárja Európát és megfordul a két amerikai kontinensen, számtalan fontos és érdekes emberrel teremt kapcsolatot, idegennel és emigrációs vagy hazai
magyarral; az idők során egyre enyhül politikai kirekesztettsége, mind többet járhat és jár
is haza, a rendszerváltás óta pedig íróként is hazatért, itt jelennek meg újabb és újabb
könyvei, valamint az emigrációban megjelent művei új, hazai kiadásban.
Ám kissé más lesz a kép, ha a mennyiségi arányokat nézzük. Erre a fél évszázadra a kis
könyv terjedelmének nem egészen a fele jut, a bővebbik fél fedi le az élet első huszonnégy
esztendejét. Ezen igazában nincs mit csodálkoznunk, minden életútnak általában ez az
igazán döntő, formáló időszaka, megérdemli a koncentrált figyelmet. Különösen áll ez
Kabdebó Tamásra, akinek bajai gyermekkora, a Duna és a természet bűvöletében eltelt, az
imádott anya korai halála ellenére is boldog gyermekkora oly maradandóan befolyásolta
habitusát, a vizekhez, az úszáshoz és horgászathoz való kötődését; innen egyenesen vezet
az út a Dunával való szenvedélyes kapcsolatához és életműve csúcsához, a Danubius,
Danubia regénytrilógiához.

2007. szeptember

115

Hasonlóképpen elhatározó élmény volt számára az 1956-os magyar forradalom,
amelynek kavargó eseményeiben maga is személyes részt vett, és amelynek az emléke
soha nem szűnt meg számára ihletforrás és tudományos vizsgálódás tárgya lenni.
A forradalom jelentőségét a maga életében a szerző azzal kívánta nyomatékozni, hogy
könyvébe változatlan szöveggel beiktatta az 1970-ben írt „Forradalmi napló”-ját. Ez persze
szíve joga egy írónak, de véleményem szerint itt nem volt igazán szerencsés választás.
A nem egészen két heti időszakra szánt 58 oldal, a könyv terjedelmének majdnem egyharmada akkor is aránytalanul hatna ebben az önéletírásban, ha a forradalom valóban legfontosabb eseményeiről nyújtana tanúságtételt. Ennek híján és a kontraszt révén csak
erősödik az az érzés az olvasóban, hogy a könyv második fele néhol nem más, mint kissé
sietős számbavétele egy fontos és tartalmas élet tényeinek, és hogy jó volna, ha Kabdebó
Tamás még egyszer rászánná magát, és hasonló élményszerűséggel, színesebben és reflexívebben mesélné el élete későbbi epizódjait is.

Tótfalusi István

116

tiszatáj

Diplomata regény
K ABDEBÓ TAMÁS : B LACKWELL ÉS A MAGYAROK

Az Irodalmi Jelen 2006-os regénypályázatán különdíjas
mű volt a 2007 áprilisában megjelent regény. A magyar olvasó nem szokott hozzá ehhez a műfajhoz: Kossuthról,
Széchenyiről, Deákról remek életregények és kitűnő történelmi tanulmányok állnak rendelkezésünkre, de a diplomata regényt, műfajilag inkább a franciák és az angolok
gyakorolják.
A jelen mű főszereplője Joseph Andrew Blackwell élő
személy, valódi angol diplomata volt, kinek életműve elsősorban hazánkhoz kötődik. Blackwell magyarországi küldetéseit a brit külügyminisztérium szorgalmazta és fizette
1843–48 között. Blackwell a „magyarokhoz fűződő szerelemtől indítottan” foglalkozott reformkori és szabadságharc utáni magyar ügyekkel.
Kabdebó mint történész, két nagy forráskutat használt
regénye megírása előtt: az egyik a brit állami levéltár Blackwell anyaga volt, a másik a Magyar Tudományos Akadémia
Irodalmi Jelen
Blackwell levelezése, melyet a Blackwell rokonok juttattak
Arad, 2007
el az Akadémiára a 20. század elején.
230 oldal, 1950 Ft
A Blackwell regény tehát történelmi kutatásokon alapszik, vagyis: részben megtörtént eseményeket elemez Blackwell valós és elképzelt naplója alapján, részben a személyes vonatkozásukat egészíti ki,
főleg a reformkor korrajzával és Blackwell családi összeköttetéseinek kibontásával. Mivel
realista műről van szó, a szerző igyekszik csak olyan állításokkal, leírásokkal operálni,
amelyek vagy megtörténtek vagy megtörténhettek volna. Ilyen például Blackwell zágrábi
küldetésének részletezése vagy Kossuthtal való találkozása és vitája 1849 májusában.
A regény tizenhét fejezetre oszlik: ezek felölelik Blackwell jószerint teljes életrajzát,
magyarhoni látogatásait 1818 és 1848 között, foglalkozását a magyar ügyekkel 1849–53
között, majd vázlatosan, 1854-től 1886-ig, haláláig a Németországban töltött konzuli
éveit.
Blackwell jómódú ifjúból vagyonvesztett kenyérkeresővé vált, Grazban nősült, fia, angol–osztrák Robert volt, magyarhoni működésének döntő éveiben „diplomáciai ügynök”
volt azzal a megbízatással, hogy az országgyűlés munkáját figyelje. Ennek során megismerkedett és részben megbarátkozott a reformkor legtöbb vezető egyéniségével. Kossuthot nem szerette, Széchenyit becsülte, Telekitől idegenkedett, Eötvös Józsefnek barátja
volt. Sokat tartózkodott gróf Zichy Ferraris Emánuel kastélyában, felülvizsgálta az orszá-

2007. szeptember

117

gos vásár termékeit, hogy ellenőrizze, milyen lehet a magyar termékek kifutása külföldön.
Feljebbvalói a pesti konzuli állásra javasolták, ezt Metternich meghiúsította.
Blackwellhez fűződik a magyar parlament és politikai élet legjobb 19. századi elemzése, mely részben Szaby László munkájára is támaszkodott.
Blackwell magyar–osztrák barát volt, de gyűlölte a kamarillát és a magyar függetlenség mellett tört lándzsát. Egyike volt azon keveseknek, akik a konföderáció gondolatát
szorgalmazták, lehetőleg magyar vezetéssel és bár ez nem jött létre, Blackwell kitörő
örömmel üdvözölte (már Némethonból) a deáki tettet, vagyis a Kiegyezést.
Kabdebó regénye az eseménysorozat, a hozzájuk fűződő gondolatokat, mozgalmasan,
sokszor izgalmasan jeleníti meg. Külön figyelmet érdemelnek a fejezetkezdő citátumok,
a magyar klasszikusoktól illetve külföldi megfigyelőinktől.

Ararádi Nóra

118

tiszatáj

Egy Ottlik-monográfiáról
FŰZFA BALÁZS : „… SEM AZÉ , AKI FUT…”

Hipertextuális szerveződés
Fűzfa Balázs „…sem azé, aki fut…” című, 2006-ban megjelent könyvének egyik központi tézise, hogy Ottlik Géza
Iskola a határon című regénye hipertext-szerű szövegképződmény; valamint hogy ez a hipertextuális szövegépítkezés a regény alapvető poétikai sajátosságaként határozható
meg. Sőt, a szerző e terminust irodalomtörténeti kategóriaként is alkalmazza, hiszen az Iskolát többek közt az első
magyar szépirodalmi jellegű hiperszövegnek tekinti, mondván: „némi túlzással szólva [e regény] nem más, mint egy
»pszeudo-hiperregény«” (28).
Fűzfa a hipertextuális működésmódot mindenekelőtt
a lineáris szövegépítkezés felszámolásaként érti, melynek
eredménye egy asszociatív, hálózatos struktúra létrejötte.
Az ötlet alapgondolata nem előzmény nélkül való, hiszen,
Argumentum Kiadó
amiképpen erre a szerző maga is rámutat, az Iskolát koBudapest, 2006
rábban például Balassa Péter, továbbá Lengyel Péter (fil304 oldal, 1526 Ft
mes hasonlatokat használva) vagy éppen Bányai János is
hálószerűen-komponáltként jellemzi. Ebben az értelemben a hipertext terminus nem
más, mint a – többek által elemzett – hálózatos szerveződés sajátos elnevezése. Fűzfa
könyvében azonban ennél többről van szó, hiszen e poétikai elvet a fent említett szerzők
munkáitól némiképpen eltérő módon értelmezi. A hipertext fogalmával jelölt szövegépítkezési sajátosságokat, mintegy összefoglalóan, ekképpen jellemzi monográfiájában a szerző:
az Iskola a határon című regény kezdeti példája annak a típusú szövegnek, melyre „nem
alkalmazható az »eleje-közepe-vége« hármasság, de nem értelmezhető a lineáris felépítés
elve sem. […] Egyfajta allúziós-palimpszesztes rendszerhez lehetne ezt a »működés«-t hasonlítani, melyben a jelentések nemcsak különböző szintek egymásba játszásából jönnek
létre, hanem eleve a kapcsolathálózat szemantizálása a cél. […] Úgy tűnik számunkra, hogy
Ottlik világában a »negyedik dimenzió« játssza a szavak jelentésének pontosító és – az
éppen adott, mindig egyedi szövegösszefüggésben érvényes – jelentésvéglegesítő szerepét.
Vagyis ugyanaz a (motivált) szó, amelyik a regény elején szerepelt, nem ugyanazt jelenti öt
oldallal később vagy a regény végén (pontosabban: az időben előbb vagy később olvasva.”
(216–217) A szójelentések hálózatos strukturálódásának jó példája, állítja a szerző, ahogyan
az expozícióban, Az elbeszélés nehézségei című fejezetben ábrázolt kommunikációelemek
– például Szeredy és Bébé dünnyögései, sajátos szóhasználatai – újra és újra átértelmeződnek (többek közt Medve Gábor kéziratának segítségével) a regény különböző szakaszaiban.
A szó-szemantikai hálózatosodás mellett nagyon fontos példának tekinti Fűzfa – ezért
többször említi, és több szempontból elemzi – Esterházy Péternek azt a munkáját, mely-

2007. szeptember

119

nek során egyetlen rajzlapra lemásolta a mester, Ottlik Géza regényét. Ezt azért tartja az
Iskola hipertextualitást bizonyító érvnek Fűzfa, mert eme olvasói, értelmezői cselekedet
a lineáris és olvasható szöveget szinkrón és látható képpé transzformálta. A (le)másolás
által ugyanis mintegy megváltozott az „íráskép tere”, mégpedig oly módon, hogy az ténylegesen képpé vált, a „képszerűség pedig – írja Fűzfa – az általunk vizsgált hipertextualitás édestestvére, mert a lineáris szöveg hasonlóképpen más minőségbe való átlépést/átléptetést jelenti.” (193) Amikor Esterházy az egymás után következő, „kiterített könyvoldalakat egymás alá- és fölé vetítette-rajzolta-írta, egyben modellálta azt az új olvasásmódot, amely ma számítógéppel könnyedén megvalósítható (lenne): nemcsak a könyvben
adott oldalak sorrendjében, lineárisan olvasható a szöveg, hanem a jelenetek, motívumok
ismétlődései, hivatkozásai, utalásai mentén létrejövő ugrópontok jelölte olvasásmóddal is
– éppen azért, mert szövegszerkezete hipertextuális törvényszerűségeknek is megfelel.”
(195) Nyilván Esterházy gesztusának ily módon történő értelmezését allegorikusan kell
érteni, hiszen az egyetlen rajzlapra került szöveg semmilyen formában nem olvasható,
sem lineárisan, sem hálózatosan. Viszont az ekképpen létrejött műalkotás, melynek alcíme: Bevezetés a szépirodalomba, valóban találóan (jóllehet csak figurális módon) jelöli
azt az olvasásmódot, amely mellett könyvében Fűzfa érvel.
Szegedy-Maszák Mihály Ottlik egész munkásságában fontos szerkezeti sajátosságnak
tartja az eltérő kontextusban és (részben ebből következően) eltérő jelentéssel rendelkező
ismétlődéseket. Ottlik „írásmódja elválaszthatatlan attól az előfeltevéstől – írja –, hogy az
alkotás ugyanazoknak az alapelemeknek az állandó átrendeződését jelenti.”1 Az „önmagát
folyamatosan értelmező variációs szerkesztésmódnak” a következménye az a szövegtípus,
melynek asszociációs kapcsolódásai felülírják az egyenes vonalú szerveződési metódust,
ebből következően hálózatosnak és hipertextuálisnak nevezhető. Ottlik saját olvasástechnikája, melynek leírását A Régi városi színház lejtős folyosója című szövegében találhatjuk, kísértetiesen hasonló ahhoz a nem-lineáris szövegkezelési technikához, melyről
mindezidáig szó volt: „nagyon rossz olvasó vagyok. Mohón, falánkul olvastam mindig.
Alighogy belekezdtem egy könyvbe, továbblapoztam, itt is, ott is átfutottam néhány oldalt,
hajszoltam, elhagytam az írót.” Mert a jó könyv „tüstént megdelejez, személyes kapcsolatot teremt velem. Mit beszélnek ezek itt, a hetvenhetedik oldalon? Kettőt visszalapozok.
Nem azt találom, amit vártam. Mik az előzmények? Már lapozok, járkálok benne, előrehátra, keresem a neveket, tájakat. Az elejét utoljára olvasom el, a végét a közepén, a közepét háromszor esetleg. […] A könyvnek nemcsak a lapszámozásától függetlenítem magam,
hanem a tartalmától is. Azt olvasok ki belőle, amit akarok.”2
Úgy tűnik, hogy minden – még az imént bemutatott „közvetett” szerzői utasítás is –
amellett szól, hogy az Iskola a határon című regényt hálózatos struktúraként, vagy ahogy
Fűzfa javasolja: hipertextként azonosítsuk. Egy pillanatra azonban álljunk meg, és vegyük
szemügyre az Iskola leírására alkalmazott legfontosabb szerzői terminust: a „hipertextet”-et.
Mert: vajon miért kell a hálózatos, asszociációs stb. elnevezéseket e fogalommal helyettesíteni? Nyerünk-e valamit ezzel a megnevezési móddal? Egyáltalán: alkalmazhatjuk-e ezt a digitális korban született terminust egy nyomtatott, papíralapú formában megjelent könyvre?
Kezdjük a legutóbbi kérdés szemrevételezésével. A hipertext fogalmát George P. Landow, a hipertextuális elméletek egyik első és nagy hatású kidolgozója ekképpen definiálja:
1
2

Szegedy-Maszák Mihály: Ottlik Géza. Kalligram, Pozsony, 1994. 66.
Ottlik Géza: A régi Városi Színház lejtős folyosója. In Uő: Próza. Magvető, Budapest, 2005. 62–63.

120

tiszatáj

a hipertext „egy individuális szövegegységekből, avagy lexiákból, és az azokat összekötő
elektronikus kapcsolóelemekből álló információs technológia.”3 Egyszóval olyan szövegtípusról beszél az elméletíró, melynek hálózatosságát egy elektronikus eszköz hozza létre,
jelesül a számítógép. Landow szerint éppen ez az az eszköz, amely az „íráskép teré”-t megváltoztatja, lineáris struktúráját digitális linkek textúrájává alakítja. Azért indokolt itt
Landowra hivatkozni, hiszen a „…sem azé, aki fut…” című könyv harmincadik lábjegyzetében kiinduló definícióként az idézett landowi sorokat találhatjuk. E meghatározásból
azonban az következik, hogy a hipertext létmódja médiumfüggő, és a hipertextet létrehozó médium a számítógép, nem pedig a papír alapú könyv. Ezzel szemben Fűzfa e fogalommal mindvégig az Iskola a határon poétikáját jellemzi, vagyis egy nyomtatott, könyvformátumú médium leírására alkalmazza. Tovább bonyolítja a helyzetet, hogy a hipertext
az a szövegtípus, mely az írás és a nyomtatott könyv médiuma által kialakult és egyeduralkodóvá vált lineáris organizációt felfüggeszti, és helyette a háló-struktúrájú rendszerek működési modelljét kínálja. Valóban megtörténhet-e az új médiumhoz, a számítógéphez köthető forradalmi változás a régi, vagyis a könyv médiumában? Egyszóval: tényleg
átlépheti egy nyomtatott könyv saját mediális határait?
Kétségtelen, hogy az imént meglehetősen sarkítottan fogalmaztam, hiszen a vázolt ellentmondás – a szóban forgó könyv segítségével – viszonylag könnyen feloldható. A hipertext fogalmát ugyanis nem eredeti, ’digitális linkrendszer’ jelentésében, hanem átvitt,
metaforikus értelemben használja Fűzfa. Mit nyer a szerző ezzel a metaforával? Miért nem
alkalmas például az „intertextualitás” és „intratextualitás” vagy éppen a „motívum-háló”
terminusa a leírt sajátosságok jelölésére? A válasz úgy foglalható össze, hogy a „…sem azé,
aki fut…” című könyv alapvető és jól explikált célja az Ottlik-regény hálózatos, digitális
kritikai kiadását előkészíteni; és amennyiben e munka célt ér, vagyis a tervezett formában
megszületik a szövegkiadás, akkor az valódi hipertextként fog létezni. A metafora ebben
az értelemben előrevetíti azt a szándékot, melyet a szerző így fogalmaz meg: e munka
„alapja lehet egy, a szöveg minden keletkezésállapotát egyenrangúan és három dimenzióban interpretáló, vagyis genetikus, digitális, kritikai szövegkiadásnak.” (25) Meggyőződése
továbbá a szerzőnek, hogy egy ilyen kiadás „egyértelműen kimutatja majd a hiperszövegtulajdonságokat, illetve a regény genezisének folyamatát.” (205) E törekvést mi sem indokolja jobban, mint a híres francia textológus, Pierre-Marc de Biasi jóslata az elkövetkező
évtizedek szövegkiadási metódusáról: „Az előszöveg-kutatás jövőjét minden bizonnyal az
elektronikus kiadás jelenti, a hypertextus és a multimédia szinte korlátlan lehetőségeivel.
[…] A hypertextusban rejlő lehetőségek már csak azért is ígéretesek, mert a genetikus kiadás
formai sajátosságai […] csak egy hypertextuális struktúra keretében értelmezhetőek.”4
A genezis folyamatának feltárása (a genetikus kiadás) feltételezi, hogy az Iskolát nem
csupán izolált hipertextuális egységként kezeli Fűzfa. És ez valóban így is történik. Jóllehet a szóban forgó Ottlik-regény szövegképzését és beszédmódját elemeiben hipertextuálisnak tekinti a szerző, ugyanakkor azt is állítja, hogy a szöveg nem csak úgy hipertextuális, hogy „önmagán belül teremt egy bonyolult utalási-hivatkozási rendszert, hanem
akként is, hogy kilép önmaga világából. Ezáltal pedig nemcsak Umberto Eco-i értelemben
3

4

George P. Landow: What’s a Critic to do? Critical Theory in the Age of Hypertext. In Uő.
(szerk.): Hyper/text/theory. The John Hopkins University Press, Baltimore and London, 1994. 1.
Pierre-Marc De Biasi: Horizontális kiadás, vertikális kiadás. Ford.: Lőrinczy Ildikó. In: Helikon
1998/4. 440–441.

2007. szeptember

121

válik »nyitott mű«-vé, hanem lezárt lezáratlanságával […] a Továbbélők és a Buda felé
mutató szinkron és diakron »csáp«-jaival, gadameri-jaussi »horizont-összeolvadás«-aival
is az időben-térben-horizontban való hálószerűséget, hálózatosságot példázza.” (75) Fűzfa
a felsorolt Ottlik-regények önmagukon belüli hipertextualitásait egy nagyobb hálózatos
egységbe kapcsolhatónak gondolja. Hiszen mindegyik regényben vannak olyan kulcsmozzanatok, motívumok, amelyek egymással rokonságba hozhatók, egymással „összelinkelhetők”. Úgy vélem, egy digitális, genetikus kiadásnak főként az utóbbi esetben lehet jelentős szerepe, mert ez a formátum mutatná igazán, hogy miképpen vonatkoztatható egymásra a szóban forgó három Ottlik-mű.5
E szövegkiadás-munka előkészítéseként értelmezhetők azok a részek, alfejezetek, melyek a Továbbélők, az Iskola a határon és a Buda című regényeket olvassák egymásra.
Fűzfa összehasonlító elemzései többek közt rámutatnak a képiség, a vizualitás egyre fontosabbá váló szerepére a három regény viszonyában, és nagyon érdekes az az okfejtés is,
amely az Iskola isteni nézőpontját („hogyan is fest a helyzet annak az istennek a szemszögéből, aki nézi mindezt”) kapcsolja össze a Buda „Ingyen mozi”-jának nézői pozíciójával
(123–127). Meggyőző gondolata továbbá a könyvnek, hogy az Iskolát (Bahtyin munkái
alapján) „fordított fejlődésregény”-ként is értelmezhetjük, mely az expozíció létmegalapozó bizonyosságtételétől („nagyon mély lerakódás létezésünk alján”) eljut annak az állapotnak a belátásáig, melyet Bébé ekképpen fogalmaz meg a Budában: „mint Szebek Miklóst, téged is az a gondolat kísért, hogy életed alján ingovány van.” (98–104) Ez esetben
azonban már kissé kiterjesztettem – remélem, nem túl önkényesen – a „…sem azé, aki
fut…” című könyv ide vonatkozó gondolatkörét, hiszen Fűzfa a „fordított fejlődés” végeredményének (még) nem az „ingovány”-ra érkezést, hanem az újra meglelt szabadságot
tekinti. Jóllehet a kiindulópont nála is az expozícióban vázolt, konstitutív értékszerkezetnek a leírása, melynek megbomlását ábrázolják az első fejezetet követő regény-szakaszok.6
Az irodalom határán
Fűzfa Balázs „…sem azé, aki fut…” című könyvéről írva megkerülhetetlen feladat rámutatni arra, hogy gondolatmenetét gyakran, jobb szó híján, az irodalom határterületéről
származó érvek támasztják alá. Elsősorban alkotáslélektani események (a megírás gyötrelmei; a megírás és az élmény közt eltelt idő stb.) rokonítják például Kazinczy Ferenc
Fogságom naplója című művét és Ottlik Iskola a határon regényét. A párhuzam említése
kétségtelenül nem légből kapott, hiszen Hornyik Miklóssal folyatott beszélgetésében

5

6

Olasz Sándor Ottlik regényszemléletének változásai című tanulmányában hosszasan és alaposan
vizsgálja a Továbbélők, az Iskola a határon és a Buda című regények egymásra olvashatóságának
lehetőségeit. Többek között rámutat, hogy valóban hálás feladat a három regény szöveghelyanalógiáinak és különbségeinek feltérképezése, viszont, írja, létezik egy másik út is, amely főként
a három mű regénypoétikai sajátosságaira koncentrál. (In Uő: Mai magyar regények. Nemzeti
Tankönykiadó, Bp., 2003. 35–36.) Kérdéses azonban, hogy egy digitális, hipertextuális, együttes
szövegkiadás mennyiben és milyen módon tudja jelölni az utóbbi eltéréseket (már amennyiben
szándékában áll egyáltalán így tenni).
E gondolat – és annak jelen munkában csak jelzett továbbgondolása – nagyban rokonítható Hévízi Ottó és Jakus Ildikó közös munkájának alapvetésével, miszerint az Iskola és a Buda Bébé
életének biztos talapzatát, mozdíthatatlan létalapját, vagyis a „tőkesúly” létét kérdőjelezi meg, és
írja felül minduntalan. (Jakus Ildikó – Hévizi Ottó: Ottlik-veduta. Kalligram, Pozsony, 2004.)

122

tiszatáj

Ottlik maga is úgy említi Kazinczyt, mint írói „előd”-jét.7 Az alkotáslélektani érveknél is
több teret nyer azonban az a kultikusnak nevezhető megközelítésmód, mely mindvégig
tetten érhető a monográfia elemzéseiben. Amikor Fűzfa az alábbi módon jellemzi Ottlik
Gézát, akkor kétségtelenül műveken kívüli, az író személyét érintő jellemvonásokat von be
okfejtésébe: „a szerző, mint mindig, most is és élete végéig minden lehetséges direkt politikai olvasatlehetőségnek ellenállt. S tegyük hozzá: e gesztusával – bátor hallgatásával –
egyre nagyobb tekintélyt vívott ki magának, és egyre nagyobb személyiségsúlyt képviselt
már nemcsak a (poszt)modern irodalomban, hanem az egész magyar szellemi közéletben.” (71) E megközelítésmód persze (szintén) nem előzmény nélkül való. Esterházy Péter
Zakóink legtitkosabb szerkezete című írása az alábbi szakasszal kezdődik: „Az Ottlikmondat nem remeg, nagyon is biztos, hanem mint egy nagy bárka, fekete madár, szinte
alig érezhetően: ing.”8 Ez a másfélnek is csak bajosan nevezhető sor A szaktanulmány címet viseli. Majd ezt követi jóval nagyobb terjedelemben az a rész, mely Ottlik írói helytállását méltatja, mondván: Ottlik létezése azt tanítja, hogy az írás „olyan mesterség, melyet nem elég tudni, szeretni, ismerni meg csinálni, nem elég radikálisnak lenni, okosnak
és szakszerűnek: hanem még tisztességesnek is kell lenni. Ottlik valamiféle méltóságot
ajánl vagy kínál nekünk.”9 A szaktanulmány és az író személyét méltató rész hosszúsági
arányai még akkor is beszédesek, ha az Esterházy-írás műfaja laudáció, ünnepi méltatás.
Radnóti Sándor szintén fontosnak tartja Ottlik megítélésében, hogy a mű mögött mindig
ott áll az a meg nem alkuvó személyiség, aki – Vas István számol be erről memoárjában –
a második világháború idején embereket mentett „hihetetlen eleganciával, ami önmagában is nagyon nagy dolog, de ráadásul minimalizálva, kicsinyítve a dolog jelentőségét.”10
Az író intranzigens magatartása nagyban kihat műveinek értékelésére, ezt bizonyítja
Fűzfa könyve is teljes egyetértésben az idézett szerzőkkel, de ettől a hatástól kétségtelenül
nem tekinthetünk el az olyan kortársak, mint Mándy Iván és Mészöly Miklós életművének
a megítélésekor sem; hiszen ők Ottlikhoz hasonlóan – a Hajónapló metaforikáját használva:
– szintén tenger és kikötő nélküli hajóskapitányok voltak a Marquesas-uralom idején.
Az író személyét érintő tiszteletadásnál azonban még fontosabb az Iskola a határon
című regény értelmezését meghatározó kultikus megközelítésmód könyvbeli vizsgálata.
A „…sem azé, aki fut…” című monográfia ebben a tekintetben is információgazdag munka,
nem utolsósorban azért, mert Függelékében külön alfejezetet szentel a kérdés tanulmányozásának. A szöveg kultikus elemzésének szempontjai azokban a szakaszokban a leginkább szembeötlők, melyekben Fűzfa az Ottlik-regény által ábrázolt magatartásmintákat
a mindenkori olvasó életvezetését befolyásoló modellekként értelmezi. Ez az előfeltevés
könnyen tetten érhető az olyan részekben, mint: Ottlik „mondatai olyan fajta sejtelmességet kölcsönöznek szövegeinek, mely az olvasót mindig saját lehetséges döntésének megfontolására készteti.” (52); vagy még explikáltabban e gondolat: az Iskola erkölcsi-emberi
tanítás „minden olvasó számára anélkül, hogy didaktikussá válnék.” (76) Úgy vélem,
ezekben a szakaszokban leplezetlenül áll előttünk az az irodalomszemlélet, melyet Ri7
8

9
10

Hosszú beszélgetés Hornyik Miklóssal. In Ottlik Géza: Próza. 273.
Esterházy Péter: Zakóink legtitkosabb szerkezete (Ottlik). In Uő: A kitömött hattyú. Magvető,
Bp., 1988. 57.
I. m. 59.
Radnóti Sándor gondolata az Irodalmi kvartett. Beszélgetés az Ottlik-emlékkönyvről című
lejegyzett interjúból. In Beszélő 1996/június (5. szám). 84.

2007. szeptember

123

chard Rorty az elmúlt kétszáz évben kibontakozó irodalmi kultúra alapjellegzetességeként
értelmez. Az amerikai filozófus szerint ugyanis a nyugati értelmiségiek a reneszánsz óta
három stádiumon haladtak keresztül: először istentől várták a megváltást, aztán a filozófiától, mostanában pedig az irodalomtól.”11 A harmadik korszak entellektüeljének, vagyis az
irodalmi értelmiségiek olvasásmódját az jellemzi, hogy bármilyen könyvet vegyen is a kezébe, az olvasottakat az emberi szükségletekre válaszoló emberi kísérleteknek tekinti;
a „mi a Lét?”, „mi a valóban valódi?” és „mi az ember?” típusú rossz kérdéseket pedig ilyenekre cseréli: „van valakinek bármilyen új elgondolása arról, hogy mit kezdjünk magunkkal mi, emberek?” Rorty elképzelése szerint ugyanis az „irodalom” és az „irodalmi kultúra” azt jelenti, hogy „a vallást és a filozófiát irodalommal helyettesítő kultúra már nem
egy nem-emberi személyhez való nem-kognitív viszonyban talál megváltást, nem is a kijelentésekhez való kognitív viszonyban, hanem más emberekhez való nem-kognitív viszonyokban, melyeket olyan emberi műalkotások közvetítenek, mint könyvek, épületek,
festmények, énekek. Ez a fajta kultúra, melyben a műalkotások az emberi létezés alternatív útjairól szólnak, elveti a vallásnak és a filozófiának azt a közös feltevését, hogy megváltást csak olyasmitől remélhetünk, ami több mint emberi alkotás.”12
A párhuzam felvázolásának kiindulópontjakor már rámutattam, hogy a „…sem azé,
aki fut…” című könyv előfeltevései nagyban rokoníthatóak Rorty által jellemzett „irodalmi
értelmiségi” szövegfelfogásával, hiszen amennyiben „erkölcsi-emberi tanítás”-ként értelmezi Fűzfa az Iskolát, annyiban „emberi szükségletekre válaszoló emberi kísérletnek” is
tekinti a regényt. Az amerikai filozófus nagy léptékű periodizációjának bemutatásakor kifejti, hogy ezt az előfeltevést osztja a nyugati értelmiségiek döntő többsége az elmúlt, közel
kétszáz évben. És éppen ide kapcsolható az a fontos és hangsúlyos gondolat Fűzfa monográfiájában, miszerint az iskolai oktatásban ez az irodalom-felfogás még korántsem lelt
otthonra. Jóllehet, ha irodalmat kedvelő és olvasó értelmiségieket akarunk nevelni minél
nagyobb számban – és mi más lehetne az irodalomoktatás célja, mint ez –, akkor mégiscsak azt a szemléletet kellene közvetíteni az általános- és középiskolai oktatásban, mely
tömören így foglalható össze: „minél több könyvet olvasol, minél több lehetőségét gondolod végig annak, hogy mit jelent embernek lenni, annál inkább emberré válsz.”13 Hiszen
a műveltség mégiscsak annyi, állítja Hegel, „hogy a dolgokat tudjuk egy másik álláspont
felől tekintetbe venni.”14 Fűzfa szerint az Iskola éppen azt sugallja, hogy miképpen lehet
más nézőpontból szemlélni a dolgokat. Ennek önreflexív példája a regényben Medve kézirata, melynek értelmezése segíthet Szeredynek és Bébének másképpen látni a Lukácsuszodáig vezető eseményeket, és ezzel összefüggésben saját aktuális léthelyzetüket, valamint, reményeik szerint, Szeredy és Magda szerelmi viszonyára is találnak Medve Gábor
nézőpontból megoldást: „majd meglátod. Majd megnézem, hogy mit írt Medve. Majd
odaadom. Majd lesz valahogy.” Ebben az értelemben – állítja Fűzfa – Ottlik regénye olvasni is tanít: „azért (is) jó ez a regény, mert vele és általa maga az olvasásképesség, az olvasási intelligencia is fejleszthető; »megtanít bennünket új módon olvasni«” (248). Az ol11

12
13
14

Richard Rorty: A nyugati értelmiség vándorútja (avagy a megváltó igazság hanyatlása és egy
irodalmi kultúra felemelkedése). Ford.: Boros János – Orbán Jolán. In Jelenkor 2006/4. 414.
I. m. 415–416.
I. m. 417.
Idézi Hans-Georg Gadamer A nyelvek sokfélesége és a világ megértése című munkájában. Ford.:
Egyedi András. In Athenaeum 1991. I/1. 13.

124

tiszatáj

vasni tanítás viszont a „…sem azé, aki fut…” című könyvben összekapcsolódik konkrét
gyakorlati, vagy ha tetszik, etikai kérdésekkel – akárcsak Rortynál – hiszen a jobb szövegértés egymás jobb megértését is elősegítheti: „A jelértés, a szövegértés és az egymásértés
mély kapcsolatban vannak egymással: az Iskola mindháromra (meg)tanít.” (251)
Az „olvasni tanít”-ás mellett fontos nevelési szerepet tulajdonít az Iskolának a tekintetben is Fűzfa, hogy a regény különböző diáknemzedékek közös kódjává képes válni, hasonlóképpen, mint például a korábbi évtizedekben az Egri csillagok vagy a A Pál utcai
fiúk, mely szövegek emblematikussá vált hősei érzésvilág-alakító modellszereppel is rendelkeztek azok számára, akiknek meghatározó diákolvasmányai e művek. „Ma – állítja
a szerző – az Iskola nyelvi fragmentumai jelentenek (jelenthetnek) közös hivatkozási alapot, értékvilágot, kommunikációs jelrendszert immár nemcsak az »Ottlik-hívők«, hanem
a gimnáziumi oktatás azon résztvevői számára is, akik olvasták – vagy akikkel elolvastatták… – a regényt. Az Ottlik-szöveg tehát ilyen értelemben is működőképes (lehet).” (253)
A tárgyalt szempont jelentőségét bizonyítja továbbá, hogy az Ottlik szakirodalom
(Függelékbeli) vázlatos áttekintésekor a legrészletesebben és a legnagyobb terjedelemben
Kamarás Iván olvasásszociológiai vizsgálatait tárgyalja Fűzfa. Nyilván az áttekintés arányai (aránytalanságai?) a megközelítésmód elfogultságait, előfeltevéseit tükrözik. A regény oktatásbeli helyzetének, lehetőségeinek vizsgálatakor ugyanis esetenként fontosabb
a különböző korú és eltérő hátterű „amatőr” olvasók regényértése, mint a hivatalos Ottlikértelmezők véleménye. Vezér Erzsébet Ottlik-paródiájának újraközlése szintén beilleszthető az imént vázolt törekvések körébe; hiszen a paródia meglehetősen szórakoztató formában alkalmat ad arra, hogy a modellül szolgált alkotás jellemvonásai a kifigurázás által
felnagyítva, hangsúlyossá téve még inkább láthatóvá váljanak – adott esetben éppen az
„eredetit” olvasó középiskolai diákok számára.
Összefoglalóan elmondható, Fűzfa Balázs Ottlik-monográfiájának egyik fő erénye, hogy
alapos és meggyőző szövegelemzéseibe bevonja azokat a szempontokat is, melyek gyakran
háttérbe szorulnak az akadémiai diskurzusban. Annak a kérdésnek a vizsgálata ugyanis,
hogy a „magas” irodalom milyen szerepet játszhat, vagy jó esetben: játszik az iskolai
oktatásban, éppen azokat a (nem csak tételezett) befogadókat állítja előtérbe, „akikért
– mondja a szerző – általában az irodalmi mű, a regény megszületik.” A „…sem azé, aki
fut…” című könyv másik fontos érdeme, hogy, jóllehet a fent említett Ottlik regények egyike
sem tekinthető ténylegesen hipertextnek (hiszen azok nem digitális adatrögzítőn, hanem
könyv formátumban olvashatóak), a szerző mégis meggyőzően érvel amellett, hogy a vizsgált
művek esetében határozottan indokolt egy ilyen típusú szövegkiadás létjogosultsága. Ám az
továbbra is kérdéses marad, hogy a tervezett digitális alapú, genetikus kiadásban hogyan viszonyulnának egymáshoz a fentebb felsorolt művek (már ha egyáltalán viszonyulnak és nem
önálló hálózatként szerepelnek), továbbá: hogyan strukturálódnának a hálózatok, milyen
linkek kötnének össze, milyen szövegrészeket, és egyáltalán: milyen további Ottlik-írások
kerülhetnének bele ebbe a hipertextuális szöveguniverzumba?15 Kétségtelen, az előrevetített
gyakorlati munka során ezek mind megválaszolásra váró és megkerülhetetlen kérdések.

Sághy Miklós
15

Egyéb szövegek bevonása már csak azért is fontossá válhat, hiszen vannak motívumok, melyek
a fent felsorolt három regényen kívül más Ottlik szövegekben is felbukkannak. Ilyen például Halász Péter és Bébé/Damjáni radírlopása vagy Apagyi alreálból történő kicsapásának története.

2006 áprilisa és 2007 januárja között négy magyar városban (Budapesten, Békéscsabán, Orosházán és Szegeden) mutatkoztak be alkotásaikkal a Brighton &
Hove Camera Club fotóművészei. A kiállítás sorozat az orosházi Kulturális Kapcsolatok Egyesülete és személy szerint Gonda Géza elnök közvetítésével jött létre.
Szeptemberi számunkat a brightoni fotóművészek munkáival illusztráltuk.
Októberi számunk tartalmából
GÖMÖRI GYÖRGY, LÁSZLÓFFY ALADÁR, SZEPESI ATTILA versei
GRECSÓ KRISZTIÁN, TANDORI DEZSŐ, VÁRI ATTILA prózája
SÁNDOR IVÁN esszéje és Budai Katalin beszélgetése Sándor Ivánnal
FÜZI LÁSZLÓ tanulmánya
Diákmelléklet: VADAI ISTVÁN Szabó Lőrincről

Ára: 400 Ft
Előfizetőknek: 350 Ft

nka

Nemzeti Kulturális Alap

9" 7 7 0 ! 3 3

11600 8

0 7 0 0 9

