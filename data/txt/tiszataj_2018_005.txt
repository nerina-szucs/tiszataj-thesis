tiszatáj
72. É V F O L Y A M

Benesóczky László
Gerlei Dávid
Hegedűs Gyöngyi
Kiss Ottó
Nyirán Ferenc
Pásztor Béla
Sánta Miriám
Tatár Sándor
versei
Tandori Dezső
esszéje
Cosmin Perta
Ross Károly
prózája
A reflexivitás terei
(Napló, jegyzet, irodalom)
Kőbányai János
tanulmánya
Pásztor Béla költészetéről

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXII. évfolyam, 5. szám / 2018. május
PÁSZTOR BÉLA

Emlék egy sosem látott tájról; Ébredés; Dalt kellene
zengnem; Ember-tánc; Jelenések; Rabság ..........................

3

ROSS KÁROLY

Tiltott terület .................................................................................... 10

KISS OTTÓ

A bátyám öccse ................................................................................ 16

BENESÓCZKY LÁSZLÓ

Háttal a kúriának ............................................................................ 24

TATÁR SÁNDOR

Enjoy your meal! ............................................................................ 26

GERLEI DÁVID

Québec éjszaka ................................................................................ 27

COSMIN PERȚA

Semmi sem marad hátra (részlet) Fordította: Albert
Dorottya .............................................................................................. 28

SÁNTA MIRIÁM

A csúcs fele ........................................................................................ 34

HEGEDŰS GYÖNGYI

Pozzo az intenzíven; kék ing ..................................................... 35

NYIRÁN FERENC

Kentaur, a vakmerő; Kentaur, a beletörődő; a vallomás ....................................................................................................... 37

TANDORI DEZSŐ

Pontos útközben (Jegyzetek T. Ákosnak) ............................ 39

A reflexivitás terei (Napló, jegyzet, irodalom)
GYENGE ZOLTÁN

Egy megholt ember feljegyzései (Aforizmák az évezred kezdetén) ................................................................................... 47

LACZKÓ SÁNDOR

Az önámítás ...................................................................................... 56

SZABÓ GÁBOR

Szűkülő terek (Heltai Jenő: Négy fal között. Naplójegyzetek 1944–1945) ................................................................. 60

BOD PÉTER

„Ha nem bírom összeszedni az energiát a »mindennapi oldal« megírásához (…)” (Márai Sándor 1970-es
évekbeli naplóiról) ........................................................................ 67

HAKLIK NORBERT

Mélyfúrás a siker alvilágába (Kőbányai János Kertésznaplójáról és Saul fia-naplójáról) ............................................ 73

mérlegen
NAGY MÁRTA

Baka István költészetei (Borsodi L. László: Maszk és
szerepjáték) ...................................................................................... 81

ZSIDÓ FERENC

Az emberen túli ember (Borsodi L. László: Utolér,
szembejön) ........................................................................................ 83

LENKES LÁSZLÓ

Két tó között léggömb (Haklik Norbert: Tom Hanks a
vizek felett) ....................................................................................... 85

LENGYEL ANDRÁS

„Elmúlás vázlatai a ragyogásban” (Bari Károly: Csönd) . 89

KELEMEN ZOLTÁN

Teleírt lapok ítélete (Sárközi László: Pokolkapu) ........... 95

BAKONYI ISTVÁN

Egy könyv, pozitív szereplők nélkül (Tódor János: Vadászjelenetek Magyarországon) .............................................. 102

Kétfejű gyufa – Válogatás négy kortárs román magángyűjteményből
ABAFÁY-DEÁK CSILLAG

A sercegő gyufa ............................................................................... 105

KÖLÜS LAJOS

Morzsolhatjuk a kukoricát? ....................................................... 108

FRIED ISTVÁN

Szőke Katalin (1950–2018) ....................................................... 111

Az utolsó oldalon
SZÍV ERNŐ

Kis beszéd a vereségről ............................................................... 113

Illusztrációk
Kétfejű gyufa – Válogatás négy kortárs román magángyűjteményből című kiállítás
(Új Budapest Galéria, 2018. február 16 – május 27.) anyagából a címlapon, a 9., 25., 33., 55., 72., 94., 104. és a 112.
oldalon (fotó: Juhász G. Tamás ©művészek, gyűjtemények).

Diákmelléklet

KŐBÁNYAI JÁNOS

Magányos magyar kozmosz (Pásztor Béla és költészete)

PÁSZTOR BÉLA

Emlék egy sosem látott tájról
Márványkarokba zárják ott a tengert
Narancs-szín partok, hósziklás hegyek.
És kék madár szárnyal a láthatáron…
Nap és hold együtt járják az eget.
Sós harmat-fátylak lángjaiba rejtve
Zöld testű myrtus hullám-táncot lejt,
De kósza szellő álmos lebbentéssel
Feltárja izzó narancs kebleit.
És sajkám ring valami végtelenben.
Búrája kék álmoknak hull le rám.
Alattam égő tűzhalak repülnek
S dalol a kagylókba zárt óceán.
És valami ismeretlen honvágy
Küldi ajkamra lázas dalait.
Siratom e táj testetlen emlékét,
Ha szél borzolja hajóm szárnyait.
Siratom, hogy nem kék a tenger víz,
Ha gyöngéden kezembe merítem
Pásztor Béla 1907-én született Budapesten, s 1943-ban „tűnt el” Ukrajnában, mint munkaszolgálatos. Rövid élete nem bővelkedett eseményekben, ha csak azt nem számítjuk, hogy jogi diplomája
mellé pék segédlevelet szerzett – mely mesterségről sok verse szól. A halála előtti öt évben publikált
intenzíven – a Horthy-rendszer baloldali kulturális tereiben, a Szép Szóban (de a Nyugatban is), a Népszavában, s a Vajda János Társaság antológiáiban. Ez utóbbi adta ki életében megjelent egyetlen kötetét Méregkóstolók címmel (Budapest, 1939) és posztumusz kötetét Kárpáti Aurél előszavával (Bábuk és halottak, Budapest, 1948). A költő kánonba emeléséért sokat tett barátja, Vészi Endre, de a
legtöbbet Weöres Sándor, aki közös művüket is publikálta – Holdas könyv, 1947 – a Sorsunk folyóiratban egy megrendítő jegyzet kíséretében, amelyben nemzedéke nagyjai között említette. Weöres
1970-es Kossuth-díját is Pásztor Béla-díj címen fiatal költők közt osztotta szét. A most megjelent
Pásztor Béla összes versei kötet különlegessége, hogy 200 eddig publikálatlan verset közöl a Petőfi
Irodalmi Múzeum archívumából – s ezek nem zsengék, vagy kísérletek, hanem legjobb versei közé
tartoznak. (Folyóiratunk Diákmelléklet rovatában olvasható Kőbányai János tanulmánya Pásztor
Béla költészetéről.)

„

4

tiszatáj
S hogy e napnak színét éppen így,
Egy idegen tájon elveszítem.
Úgy fáj ez a jövendő fájdalom…
S a hegyek csúcsa dalomtul kigyúl…
A Nap egész a víz fölé hajol,
Arany koszorúja is elpirul.
Lankalva szökell korallszirtek élén
A misztikus zöld Indiák felé
S hegyek csúcsán át követi Őt lomhán
Néger szolgája, a fekete Éj.

Ébredés
Úgy aludtam át ezer évet,
Mintha est óta aludnék,
Csontjaim mégis merev fémek,
Pilláim alatt foszfor ég.
Egyetlen holdtalan, nagy éjjel
Választ csak életemtől el,
Tele vagyok még lámpafénnyel
S a múlt meleg emlékivel.
S oly furcsa itt e zöldszín borda,
E mozdulatlan jégkezek,
Melyek közt füzérként forogva
Peregnek kusza gyökerek.
Oly furcsa, hogy hűs koponyámban
Járják vad nászi táncukat
A pókok, – míglen ott fenn nyár van,
Lihegő, forró alkonyat.
S hogy fű növi be sírom kérgét,
Míg ott fenn lengve elhalad
S a fák reszkető zsindelyén épp’
A hegyek mögé lép a nap.

2018. május

5
S a hold, a hold oly messze lebben,
Fenyők rőt csúcsát fogja át.
Ott vagyok – hogy tó-szememben
Nem veszti már térfogatát?
Jaj, fellenghetnék mély kamrámból
A bizonyságért – s nem merek!
Tedd nehéz kezeidet rám, por,
Bogózzatok zöld gyökerek!
Maradj meg nékem, síri Kétség,
Takard le csontváz arcomat,
Oltsd el, ha elém tartja mécsét
A halottrabló öntudat!
Hiszen, ha most a fényre lépnék,
Tán porrá válnék, mint aki,
Sohasem élt, vagy meghalt rég, rég
S még nem meri bevallani.

Dalt kellene zengnem
Dalt kellene zengnem
Mely tercelő három
Parányi kösöntyű
Lenne hó-bokádon.
Vagy karperec lenne
S párás, lágy karodra
Úgy futna, mint drágaMíves smaragd kobra.
Lenne tigris, párduc,
Mely őzként hódolva
Kecses lábacskádnak
Szőnyegül omolna.

„

„

6

tiszatáj
Lenne hómezőkön
Epret leső lepke
S kitárt kebleidre
Szomjan telepedne.
Sárga pusztaságon
Harmat-gyöngyös pálma,
Lombjában mosolyod
Rigófüttyé válna.
Vagy lenne hő csillag,
Amely elbódulva
Hajad illatától
Részegen lehullna.
---Dalt kellene zengnem,
De elbűvölt ajkam
Hallgat s szomjas szemmel
Nézlek túláradtan.
Csak a vérem zajlik,
Sellőző, féktelen…
Erdőt, falut, kincset
Vonszol örvényében.
S csillag-sárga eget
Hömpölyget vad sodra,
Mikor lezuhanhat
Vonagló csókodra…
Ó a dal csak fűszer
Oltárán a múltnak,
De Te a Jelen vagy,
Perc, – mely el nem múlhat…

2018. május

7

Ember-tánc
Ember-táncot billeget
Limpes-lompos medve.
Irgum-burgum – duda szól
Nekikeseredve.
Mit is dalol a duda?
Mit akar a gazda?
Irgum-burgum – ha nem érti,
Szigony cirógatja.
Hej, ha szabad volna ő,
Másképp lenne tánca,
Irgum-burgum– csörömpöl
A karikás lánca.
S este pajtában, szalmán
Álmodoz a medve,
Irgum-burgum – tehenek
Nézik révedezve.
S ha az eget fivére,
A Nagy-Medve járja,
Irgum-burgum– lépes-méz,
Hegyoldal az álma.
Mohos lépcsőin halad…
Fülébe, mint hárfa,
Irgum-burgum– erdő zúg
S málnás tisztás várja.
S a füstölgő völgy felett
Felbömböl a torka:
Irgum-burgum– szirtek, fák
Hulljatok a porba!!

„

„

8

tiszatáj

Jelenések
Nemcsak a gazdagnak van kincse,
Van kincse a szegénynek is!
Kápra gyöngyöket fűz a nyakába
Zöld zsinórjáról a hasis.
Nemcsak a kövérnek van árnya!
A soványnak is, – hogy felállt,
Mint kék uszályt, úgy vonja, vonja
Jeges mezőkön a halált.
Nemcsak a szépnek van szerelme!
Néha gyilkos arcú rém,
Mint nyesett szárnyú galambocskát,
Úgy viszi asszonyát a kezén.
Nemcsak a nagynak van hatalma!
Sokszor egy pók vagy hangyaláb
Adja meg azt a végső rezgést,
Mely rommá dönt le palotát.
Nemcsak halandó sírt e földön!
De jó Lázárnak tudnia:
Isten is sírt, mikor ember volt
S itt járt a földön valaha.
Nemcsak a napnak van vízképe!
Sárgál a holdi-délibáb.
S egy fordított köd-bitófáról
Az ég felé lóg a világ…

2018. május

9

Rabság
Bástyán, tömbös kőfal az ég.
Nap s Hold: sárga lakatja.
Nyirkos, fojtó tömlöc a szó.
Lelkem senyved alatta.
Jaj, a valóság tükreiből
Nem szabadít ki az álom.
Látszik minden gondolatom,
Mint friss hóban a lábnyom.

Kiállítási enteriőr, előtérben Paul Neagu: A század keresztje (1997) bronz makettje.
© Paul Neagu, Mircea Pinte Gyűjtemény

„

„

10

tiszatáj

ROSS KÁROLY

Tiltott terület
Olyan nyomasztó álomból kaparta össze magát kevéssel hajnali öt után, hogy azt
hitte, nem hogy túlélni nem fogja a napot, de el sem tudja kezdeni. Szédült, gyomrát
marta a sav, szájpadlásához tapadt nyelvét csak két csésze forró kávé segítségével
tudta valamelyest leválasztani. A tükörbe nézve mély, függőleges barázdákat fedezett fel az arcán, s meg mert volna esküdni, hogy nem a párna gyűrődései okozták.
Egyáltalán, annyira pocsékul érezte magát, amennyire csak lehetett.
– Bassza meg – motyogta magában, mikor már a vécén ült, s érezte, ánusza ezúttal sem fog akkorára nyílni, amekkorára kellene. Tehát fájni fog.
Végre túljutott a reggel kellemetlenségein, teste egyre inkább mozgásba lendült,
vele együtt az agya is, s mire komolyabban elgondolkodott volna azon, hogy mi volt
ez, már el is felejtette. De másnap újra megismétlődött, és harmadnap is. A zűrzavaros álom, a kiszáradt szájpadlás, a negyedórás kínlódás a vécén. És ezúttal mintha
nem is múlt volna el olyan hamar és látható utóhatások nélkül. Csak a nyakába szakadt rengeteg munka feledtette vele egy időre, de mikor kész volt mindennel, a tünetek újból jelentkeztek.
Beteg vagyok, gondolta. Méghozzá nem is kicsit. Ezek nem holmi megfázás vagy
járvány okozta tünetek, itt komolyabb dologról van szó. Orvoshoz kellene mennem.
Háziorvosát azonban nem ismerte, sőt, abban sem volt biztos, hogy egyáltalán van-e
háziorvosa. Legalábbis két évvel ezelőtt, mikor ideköltözött, nem jelentkezett be
egyetlen orvoshoz sem, az otthoni meg, ki tudja, rendel-e még – végtelenül öreg volt
már akkor is, mikor utoljára látta. Munkaadóját, mivel feketén dolgoztatta, nem érdekelték az ilyesmik, oldja meg mindenki, ahogy tudja, mondta. Eddig szerencsére
nem volt szüksége rá, és abban reménykedett, hogy nem is lesz, amíg ennek a munkának a végére nem érnek és visszaköltözhet az otthonába. Egy hatalmas szállodát
építettek a hegy oldalába, akkora volt, hogy kerékpárra kellett ülnie, ha el akart érni
egyik végéből a másikba. Munkafelügyelőként dolgozott, ami a valóságban azt jelentette, hogy felügyelt arra a nemzetközi csürhére, ami legfőként magyarokból, moldávokból, ukránokból és macedónokból állt, hogy teszik-e a dolgukat. Nem volt
megerőltető munka, viszont felelősségteljes: legfőképp arra kellett figyelnie, hogy a
szállón egymásnak ne ugorjanak.
Egy csomó pénzt ígért neki a befektető ezért a munkáért, és azt tervezte, hogy
ebből az összegből panzióvá alakítja a nagyapjától örökölt őrségi házat. Már megvoltak a tervek, a kivitelező, csupán a pénz hiányzott. Szerencsére jó tempóban haladt az építkezés, karácsonyra végezniük kell, ez volt kitűzve határidőnek, s akkor

2018. május

11

„

kapja majd meg pénzének a nagyobbik részét. Eddig tisztességesen fizettek, bízott
benne, hogy ezután sem lesz baj. Jóban volt a tulajdonossal, egy vele korú férfival,
aki, annak ellenére, hogy újmilliárdosként nem nagyon kímélte a média, legalábbis
annak egyik fele, meglepően barátságos viszonyt ápolt vele. Időnként meghívta egy
italra bérelt házába, sőt, egy alkalommal megkérte, hogy kísérje el egy környékbeli
gyalogtúrára. Ilyenkor alig beszéltek az építkezésről meg az emberekről, leginkább
nem beszéltek semmiről, a milliárdos ugyanolyan szófukar volt, mint ő. Összeszorított szájjal, feszes arccal ment, mint aki hadakozik valami ellen, ami láthatatlan, ami
a belsejét rágja, ami ellen egyfolytában küzdenie kell. Simon megsajnálta, nem lehet
könnyű a milliárdosok élete sem, gondolta, vagy talán még szarabb, mint az övé. Valaki vagy valami mindig basztatja őket, azt lesik, hol köthetnek bele, mikor szedhetik darabokra. Önkéntelenül is végighallgatta pár telefonbeszélgetését, s ezek után
elcsodálkozott, hogy ez az ember még tud egyáltalán aludni. Ő biztosan nem tudott
volna.
De a másik oldalon állók sorsát sem szívesen vállalta volna, a rabszolgákét,
ahogy magában nevezte őket, akik az építkezésen robotoltak. Konténerekben laktak, nyolcan-tízen egy légtérben, s akinek itt nem jutott hely, az mehetett a furnérlapokból összetákolt barakkokba, amiket gyakran öntött el a domboldalról lezúduló
eső vagy sáros hordalék. Családjukat hónapokig nem látták, de talán még rendes
váltóruhájuk sem volt, amiben vonatra vagy özönvíz előtti autójukba ülhettek volna, hogy ünnepekre hazautazzanak. Munkavégzés után lementek a faluba, vettek
valami ennivalót a külön az ő számukra estig nyitva tartó boltban, majd beültek a
kocsmába, vagy visszamasíroztak a konténerekbe, és elaludtak. Néha vita támadt
köztük, ilyenkor egymás számára is érthetetlen nyelven leordították egymást, de
komolyabb nekifeszülésekre nem került sor. Mindenki tudta, mit kockáztat, ha nem
tudja féken tartani a kezét.
Egyik reggel, miután valahogy összekaparta magát, észrevette, hogy az egyik
munkás nem jelent meg a munkafelvételen. Mikor megkérdezte a társait, hol van,
csak a vállukat vonogatták.
– Hát mi van? Egy barakkban vagytok, nem? Csak tudtok róla!
Nem válaszoltak.
– Magyar legalább?
– Az. A Palotás.
– Megbetegedett?
– Nem tudott fölkelni reggel. Csak nyöszörgött.
– Megnézem. Hányas barakk?
– Kilences.
Fölcaplatott a hegyoldalba, bár minden lépésnél belenyilallt valami a hasába. A
mai reggel különösen rosszul indult: nemcsak a szokásos görcsök, hanem valami
elölről hátrafelé irányuló éles szúrás is gyötörte. Mintha tőrt döftek volna a gyomrába, és hátul húzták volna ki.

„

12

tiszatáj

Az ajtó tárva volt, de így is orrfacsaró bűz csapott ki a barakk belsejéből. Szellőzni kirakott ruhák lógtak mindenütt, melyek mosóport hónapok óta nem láttak,
zsírpapírba csomagolt ételmaradékok, üres cementes zsákba gyömöszölt boros- és
sörösüvegek kandikáltak ki az ágyak alól. Hiába próbált valami minimális rendet
tartatni, próbálkozásai rendre kudarcba fulladtak. Ezeket az embereket munkára
lehetett fogni, emberi életre nevelni nem. Becsülte bennük, hogy kerültek minden
kiadást, hogy minél többet küldhessenek haza, azt viszont nem csinálták meg, ami
nem került volna egy fillérjükbe sem. Az igénytelenség lengte körül az életüket.
Beljebb fúrta magát a gönc- és hátizsákbarikádon, miközben orrába csapott a
bevetetlen ágyakból áradó kesernyés férfiszag. A legbelső alsó ágyon egy apró kis
embert talált, takaróstól sem volt nagyobb, mint egy vézna gyerek. Teljesen be volt
bugyolálva, azt sem tudta kivenni, merrefelé van a feje.
– Palotás? – szólította meg, de nem érkezett válasz. Megfogta a rongykupacot és
megrázta. – Palotás, hé! Mi van magával? Keljen fel, hallja?
A takaró és a rászórt rongydarabok olyan csigalassúsággal csúsztak le az alattuk
megmoccanó testről, mint falevelek, melyek alatt sündisznó motoz. Amint sikerült
kidugnia a fejét, Simon rögtön tudta, kiről van szó. Ez az alacsony, vézna kis ember
végezte a culágermunkát, mert semmiféle képesítése nem volt. De talán még iskolája sem. Alázatos nézésével, hiányos fogazatával szinte bocsánatot kért az emberektől, hogy csak idáig vitte. A hangját még soha nem hallotta.
– Ember, mi van magával? Beteg?
Valami kivehetetlen hörgés volt a válasz, aztán hosszú köhögésroham. Csak úgy
rázta a parányi testet, hogy szinte föl-alá dobálózott tőle.
– Mi baja? Tudok segíteni?
Végre sikerült valahogy felkönyökölnie, homlokán összecsomósodott hajától,
többnapos borostájától azonban így sem látott az arcából semmit. Annyit azért meg
tudott állapítani, hogy komoly a baj. A minimum, hogy orvos kellene, de leginkább
mentő. Ha ne adj isten itt halna meg, abból komoly bajuk származna – ellenőrzés,
bírságok, a munkálatok felfüggesztése. Mikor kapná meg a pénzét, aminek az utolsó
fillérig megvan már a helye?
– Majd… hamarosan… jobban leszek. Délre már biztos… jobban leszek – sípolta
az emberke, és fölkrákogott egy csomó váladékot, de nem merte kiköpni, visszanyelte. Hajcsomói alatt gyöngyözött a homloka.
Simon szívesen elmesélte volna neki, hogy nála is így szokott lenni, de úgy érezte, ezzel kicsinyítené a másik szenvedését. Elbagatellizálná, pedig nem lenne oka rá.
Hidegek voltak a reggelek, néha még fagyott is, s ezen az emberen mást még nem látott, mint egy cipzáras nyakú pulóvert, aminek már ment szét az alja és kivolt belőle
a dereka, ha lehajolt. Izzadtság, rá a hideg, a legkevesebb egy jó megfázás. De itt, úgy
látta, sokkal többről van szó. Ez az ember haldoklik.
– Tud járni? – kérdezte.
– Hogy? Járni? Tudok, tudok.

2018. május

13

„

– Mert orvoshoz kéne mennünk. Meg kellene nézni valakinek.
– Nem… hiszem, hogy… annyira komoly.
– Pedig szerintem az. Öltözzön fel. Menni fog? Mindjárt visszajövök.
Kiszédelgett a helyiségből, mert attól félt, megfullad. De amikor odakint egy
mély lélegzetet vett, akkora szúrást érzett a gyomrában, hogy kétrét görnyedt és
kezével belekapart a földbe. Melyikünknek lenne nagyobb szüksége orvosra, tette
fel a kérdést, nekem vagy ennek az embernek itt? De ha kiír, ne adj’ isten kórházba
küld, akkor ugrott a munka. Meg a pénz is.
Felhívta Szekerest, az építtetőt, s elmondta neki, mi van. Szekeres azt mondta,
vigye le a faluba, ott van körzeti orvos, nézesse meg. Ha súlyos, vitesse kórházba. Az
építkezésre semmiképp se hozza vissza, mert még ott talál megdögleni.
Visszament a barakkba, hogy megnézze, felöltözött-e. De a kis emberke az ágy
szélén ült, összefonta maga előtt a karját, úgy hintázott előre-hátra, közben kiverte
a hideg.
– Mi van, ember? Nem tud felöltözni?
– Fázom. Hideg van.
– Csak magának. Odakint tavasz van.
Tehetetlenül lógatta a fejét, kilátszott borotválatlan, aszott kis nyaka, amit talán
csak az inak tartottak egyben. Simon most vette észre azt is, hogy tulajdonképpen
fel van öltözve. Úgy látszik, már munkára kész volt, mikor a láz ledöntötte.
– Jöjjön, kerítünk orvost, valakinek meg kell néznie.
Marcangolta a belsejét valami, szúrta, rágta, de megpróbált nem figyelni rá. Ezt
az embert mindenáron el kell juttatnia orvoshoz, különben kárba veszik minden.
Nem lesz a panzióból semmi.
Belenézett az öreg arcába, ködös, fátyolos tekintet nézett vissza rá. Nem volt
benne biztos, hogy egyáltalán magánál van-e.
– Ha engem most elvisz innen… – hörögte –, nem biztos, hogy… valaha is visszajövök.
– Dehogynem, visszajön. Gyógyultan.
– Nem hiszem én azt.
– Csak megnézi az orvos. Felír valami gyógyszert, kiváltjuk, és már jövünk is
vissza.
– Nekem, tudja, kell ez a munka. Elviszi a bank a lányom feje fölül a házat, ha…
nem segítem. Dolgoznom kell.
– De nem tud, ember! Mert beteg! Előbb meg kell gyógyulnia.
– Nincs nekem… semmi bajom. Egy kis megfázás… ugyan! Holnapra elmúlik.
– Múlik a nyavalyát!
Újból ki kellett mennie, mert a bűz s a gyomrában forgó penge együttesen majdnem ledöntötték a lábáról. Leült a tavaszi földre, de rögtön fel is állt, mert érezte,
hogy hideg, mint a jég. Végigfutott rajta valami, megremegett. Ha találnak orvost,
lehet, hogy mégis megnézeti magát. Ír föl valami orvosságot, valamit az is segít. Az-

„

14

tiszatáj

tán, majd ha végeznek ezzel a munkával és a zsebében a pénz, komolyabb kivizsgálásra is elmegy. De előbb nem.
Mire visszament, Palotás ismét a rongyaiba temetkezett, sőt, a szomszéd ágyról
lecibált takarót is magára húzta. Úgy nézett ki, mint egy kupac gönc, amit kivágtak
az autóból az út szélére.
– Na, ne szórakozzon velem, ember! Mit gondol, én jókedvemben ugrálok itt maga körül?
Megragadta a rongyokat és levágta a földre. A kis emberke nagy nehezen tudott
csak kievickélni belőlük.
– Megyek dolgozni. Megyek… csak a bakancsomat…
– Orvoshoz megyünk, kapja össze magát! Hol a bakancsa?
Mivel az mozdulni sem bírt, lehajolt, kihalászta őket az ágy alól s nagy nehezen
beleerőltette a lábát. Aztán fölállította, megkötötte a madzagot, ami a nadrágját tartotta, majd leemelt egy kabátot a deszkába vert szögről.
– Az nem az én kabátom… az a…
– Mindegy. Kölcsön vesszük.
Inkább vitte, mintsem támogatta az öreget, érezte, annyi erő sincs benne, hogy
függőlegesen tartsa magát. Nem is beszélve a felázott domboldalról – minduntalan
megcsúszott a lába, oldalvást kellett menniük, hogy le ne szánkázzanak. De mikor
látta, hogy reménytelen az öreggel együtt, felkapta, és vitte, mint egy gyereket. Ha
nem szúrt volna olyan veszettül a hasa, meg sem kottyant volna neki az ötven kilós
test – tisztára, mint egy cementes zsák, csak rosszabb elosztásban. Csak ne lihegne
az arcába azzal az undorító, büdös leheletével, és ne kaffogtatna valamit a szájában.
Mintha elszabadult műfogsorok ütődtek volna egymáshoz minden egyes lépésénél,
iszonytató hangot adtak.
– Nem akarja, hogy itt patkoljak el, mi? Erről… van szó, ugye? – hallotta egyszer
csak az öreg hangját, egészen közel a füléhez.
– Mit mond? Mit nem akarok?
– Hogy… itt patkoljak el. Mert abból baj lesz.
– Ne beszéljen zagyvaságokat. Inkább kapaszkodjon.
– Mert ha… itt patkolnék el, akkor… kivizsgálás indulna… és hát sok minden…
nem egészen szabályos itt…
– Magának agyára ment a láz.
– Nem a láz… más ment nekem az agyamra… a fűtetlen barakk meg… az ehetetlen étel…
– Ki beszélte ilyesmivel tele a fejét? Merthogy magától…
Akkorát nyilallt a gyomrába, hogy meg kellett állnia, s ahogy előrehajolt, csaknem elejtette az emberkét. A büdös kurva életbe! Cipelem ezt itt, közben magam
meg megdöglöm! A legszívesebben legurította volna a domboldalon, hogy csak úgy
nyekkent volna belé. De tudta, hogy vigyáznia kell rá, legalább addig, míg ki nem
jutnak az építkezési területről.

2018. május

15

„

– Úgy látom… magánál sincs minden rendben – hallotta megint a kaffogást a füle
mellett.
– Nincs, de nyugodt lehet, az orvosig eljutunk.
– Szerintem magának fontosabb lesz, mint nekem. Tegyen le, megyek a saját lábamon.
– Majd ha sík terepre értünk.
Szédült, megtántorodott. Mi ez, kérdezte önmagától, csak nem gyomorvérzés?
Visszaemlékezett a reggeli székletére, ami fekete volt és véres, de nem vette komolyan. Már a tegnapi is olyan volt, sőt, a tegnapelőtti is. Túl sok vért veszített volna,
attól imbolyog?
Nem értek le a domb aljába. Még párat lépett, aztán elvágódott, egymásba gabalyodva csapódtak neki egy malterkeverőnek. Beverte a fejét, bal válla sajgott, meg
sem kísérelte, hogy felálljon, érezte, nem menne. A kis emberke ott ült mellette,
szedegette le magáról a sarat, mint akit semmi más nem nyomaszt, csak az, hogy
bepiszkította valakinek a kabátját. Közben sovány arca tüzelt, szája széle megmegremegett, szeme fénytelenül meredt a semmibe.
Arra eszmélt, hogy a nyeszlett kis ember a hóna alá nyúl, megpróbálja talpra állítani, s botladozva elindul vele a terepjáró felé. Mikor nagy nehezen odaértek, kirángatta előtte az utas oldali ajtót és betuszkolta az ülésre. Ő maga a volán mögé ült.
– Mi van? – kérdezte Simon, miközben forgott vele a világ. – Hová… hová megyünk?
– Orvoshoz – válaszolta a kis emberke. – Hogy ne itt… találjunk elpusztulni. Tiltott területen.

„

16

tiszatáj

KISS OTTÓ

A bátyám öccse
(Kóla)
Kiesett az egyik lencse a szemüvegemből,
és most nem látom visszatenni.
Ha felveszem a szemüveget,
akkor arrafelé nem látok,
amerre csavarozni kellene,
ha meg leveszem a szemüveget,
akkor a csavar helyét nem látom,
annyira homályos.
Mondjuk az sem volna jó,
ha valahogy mégis vissza tudnám csavarozni,
mert akkor is csak a bátyámat látnám vele,
ugyanis már napok óta kettesben vagyunk
délutánonként a lakásban.
Mostanában még a barátnője sem jön fel,
állítólag zavarja a legócsörgés.
Szerintem meg ilyesmi egyáltalán nem zavarja,
kedves lány, legalábbis a bátyámnál
biztosan sokkal kedvesebb. Ha mosolyog,
gödröcskék vannak az arcán,
és szinte mindig mosolyog.
Amikor utoljára volt itt,
akkor is nagyon kedvesen beszélt velem,
többször megdicsérte a rakétabázist,
amit építettem, és közben
megjelentek a kis gödröcskék az arcán.
Azt is mosolyogva mondta,
hogy mennyire megszomjazott,
és hogy legyek szíves, hozzak neki kólát,
még el is magyarázta, honnan hozzam,

2018. május

17
nehogy itt vegyem meg a sarki boltban,
mert ott nem jó a kóla.
Végigmegyek a körúton,
a negyedik lámpasornál befordulok balra,
azon az utcán is végigmegyek,
és szembe találom magam a bolttal.
Na ott vegyem meg.
Láttam, hogy már nagyon szomjas,
rohantam hát, hogy minél hamarabb hazaérjek,
csak az volt a baj,
hogy mégis elég sok időbe telt,
mire ihatott volna szegény,
mert újra meg kellett tennem a távot,
ugyanis alighogy hazaértem,
vissza kellett fordulnom,
mert én sima kólát vettem,
ő meg csak a cukor nélkülit issza meg
– mondjuk, gondolhattam volna,
hogy egy ilyen lány vigyáz az alakjára,
ha már olyan szép van neki, már hogy alakból.
Persze ő továbbra is kedves volt,
nem kiabált, vagy ilyesmi, mint a bátyám szokott,
még annyit se mondott, hogy nahát,
gondolhattad volna, hogy egy ilyen lány
nem iszik sima kólát,
hanem mosolyogva elmagyarázta,
hogy miért jobb a cukor nélküli,
és hogy nem kell annyira sietnem,
mert közben ivott már egy kis vizet,
úgyhogy sokáig kibírja,
és egyébként is, ha futok,
akkor még le találok izzadni,
az izzadástól pedig megszomjazom,
és amikor hazaérek, iszom
egy nagy pohár hideg vizet,
és már kész is a baj, megfázik a torkom,
köhögni fogok, még az is lehet,
hogy kiveszik a mandulámat,
szóval csak nyugodtan sétáljak azzal a kólával.

„

„

18

tiszatáj
Persze én rohantam a cukor nélküliért is,
hogy minél hamarabb ihassa,
ha már annyira megkívánta,
de hát azzal nem számoltunk,
se ő, sem én,
hogy a cukor nélküli drágább,
mint a sima,
szóval nem cserélik ki a boltban,
csak akkor, ha kipótolom,
kipótolni viszont nem tudtam,
mert az előző kör után
visszaadtam neki az aprót,
amit a pénztárostól kaptam,
így aztán harmadszorra is
el kellett mennem a boltba,
de ő még akkor is kedves volt velem,
mosolyogva számolta ki a pénzt,
és megint csak óvott a futástól,
nehogy bepárásodjon a szemüvegem,
mert a végén az orromig se látok el,
és ha el találnék esni, összetöröm magam,
szóval igazából akkor sem a kólát féltette,
hanem engem,
úgyhogy nagyon jó benyomást szereztem róla.
Arról meg tényleg nem ő tehetett,
hogy mire harmadszorra is visszaértem,
annyira eltelt az idő,
hogy közben haza kellett mennie,
nem tudott mit tenni szegény,
csak üzent a bátyámmal,
hogy nyugodtan igyam meg azt a kólát,
biztosan megszomjaztam a nagy rohangálásban,
ha akarok, persze hagyhatok belőle
a testvéremnek is,
de ő szerencsére nem kért,
viszont egyfolytában magyarázott, míg ittam,
megállás nélkül beszélt azon a kioktató hangján,
hogy miért nem veszem észre,
csak szórakozott velem az a lány,
mert valójában nem is volt szomjas,

2018. május

19

„

csak azért küldött el engem annyiszor a boltba,
hogy ők kettesben lehessenek a lakásban,
és végül kettesben is maradtak órákig,
de hiába, mert vele is csak szórakozott,
mindenféle ravaszságot bevetett
az igazi célja érdekében,
ám hogy mi az igazi célja,
azt még a bátyám se tudta megmondani,
csak az volt neki világos,
hogy a lányok állandóan trükköznek,
és kihasználják az embert.
A bátyám viszont ezt rosszul tudja,
a lányok egyáltalán nem trükköznek,
és lehet, hogy őt ugyan kihasználják,
de engem biztosan nem,
hisz így vagy úgy, de én például
most is kaptam egy ingyen kólát,
ráadásul cukor nélkülit,
és nem is volt túl hideg,
egyáltalán nem fájt tőle a torkom,
mert visszafelé jól átmelegedett a kezemtől.
Amúgy meg a kólásüveget
be lehet dugni az üres szemüvegkeretbe,
és most jöttem rá, hogy a keretet
össze is tudom rajta csavarozni,
mert a kiesett lencsével látom a csavarmenetet.
Igaz, a szemüveget már nem tudom feltenni,
de a kólásüveg távcsőnek így is kitűnően használható
– ha belenézek, a bátyám szinte ugyanolyan homályosan látszik,
mintha nem lenne a keretben semmi.

„

20

tiszatáj
(Kesztyű)
Ma megtanultam kesztyűbe dudálni.
A bátyám mindig azt mondta,
hogy én nagyon el vagyok kényeztetve,
nekem soha semmi sem jó,
pedig inkább hálát adhatnék a sorsnak,
hogy van egy olyan bátyám, mint ő,
és főleg azért adhatnék hálát,
hogy nekem nincs egy ugyanolyan öcsém,
mint amilyen én vagyok.
Mert állítólag én
akadályozom őt a fejlődésben.
Ahelyett például,
hogy magával tudna foglalkozni,
örökké csak velem kell,
és hogy ez nemcsak most van így,
de mindig is így volt.
Neki ugyanis régen azt ígérték,
hogy lesz majd egy testvére,
akivel legózhat, focizhat meg ilyesmi,
ehelyett viszont én évekig csak ordítottam,
bekakiltam és az arcára köptem a spenótot,
és legózni nemhogy velem,
de még tőlem se lehetett soha,
mert amit ő összerakott,
én mindig szétszedtem,
és ezek után apáék
még nekem voltak képesek igazat adni,
mindig csak nekem,
mintha neki nem is lehetne igaza,
mintha az teljesen ki volna zárva.
És hogy amikor ő ennyi idős volt, mint most én,
állandóan vigyáznia kellett rám,
nehogy megcsússzon a kis lábacskám menés közben,
nehogy elvágjam a kis kezecskémet az ollóval,
nehogy beüssem a kis fejecskémet az ágy szélébe,

2018. május

21
nahát ehhez képest én szabad ember vagyok,
mindig azt csinálom, amit akarok
– vele ellentétben, mert neki még mindig
rám kell vigyáznia,
engem kell, hogy őrizzen,
nem mehet el tőlem sehova,
minden délután itthon kell döglenie,
de nem baj, megkeserülöm én még ezt,
megtanít ő még engem kesztyűbe dudálni.
Ilyeneket mondott ma is,
aztán meg elkezdte sorolni a sérelmeit,
hogy ő évekig hegyezte a ceruzáimat,
nehogy elfáradjon a kis kezecském,
hogy ő évekig rakosgatta a játékaimat,
nehogy elfáradjon a kis lábacskám,
hogy ő évekig ágyazgatott nekem,
nehogy letörjön a kis derekam az ágyneműtartótól,
de ennek most vége,
ma tényleg megtanít engem kesztyűbe dudálni,
azzal behozta a seprűt és a lapátot,
hogy takarítsam ki a szobám,
de előtte még rakjam el a játékaimat,
hogy ha felmostam a padlót,
már ne tapicskoljam össze a kis lábammal,
éppen ezért a port is felmosás előtt törölgessem le,
és ki ne felejtsem a gumicsónakot
meg a társasjátékok dobozait a szekrény tetején,
azokat is egyenként kell áttörölni.
Az persze nem volt neki elég,
hogy simán végignézze, hogyan csinálom,
mert közben állandóan bele is kellett szólnia,
hogy ott még poros a szekrény alja,
meg hogy ezt meg azt még jó volna, ha gyakorolnám,
és hogy nem gondolom-e,
ha szellőztetek, akkor jobban szárad a padló
– lehet, hogy gyorsabban szárad,
de jobban biztosan nem, mondtam neki,
és amikor végre készen lettem,
megkérdeztem azt is, hogy akkor most

„

„

22

tiszatáj
megtanított-e kesztyűbe dudálni,
ez-e a kesztyűbe dudálás, vagy ez a takarítás,
a kesztyűbe dudálás pedig valami egészen más.
Azt felelte, hogy a kesztyűbe dudálás
még csak ezután következik majd,
aztán meg azt, hogy ő úgy látja,
igen jól belejöttem a takarításba,
ezért nekifoghatok az előszobának meg a konyhának is,
és ha már úgyis ott vagyok,
berakhatom a piszkos edényeket a mosogatógépbe,
megöntözhetem a virágokat,
de nemcsak a konyhában, hanem az egész lakásban,
még kint az erkélyen is.
Amikor újra elkezdtem a munkát,
felült az előszobaszekrényre, felhúzta a lábát,
hogy ne zavarjon a söprögetésben,
és miután kényelmesen elhelyezkedett,
elővette a kabátja zsebéből a kesztyűt,
hogy amíg dolgozom, megmutassa a kesztyűbe dudálást.
Először csak simán fújta,
akkor még tényleg úgy szólt, mint egy duda,
néha persze elvette a szájától,
hogy én is halljam a röhögését,
hát mit mondjak, eléggé ellenszenves volt.
Később dallamokat is kezdett játszani rajta,
hogy megpróbáljon felidegesíteni,
de ha én fáradt vagyok, akkor nem tudok ideges lenni,
és ha dolgozom, akkor nagyon el tudok fáradni,
így aztán a takarítás végére teljesen megnyugodtam.
Megint anya jött haza először, mint általában,
és amikor nyílt a bejárati ajtó, a bátyám
azonnal ledobta a kesztyűt az előszobaszekrényre,
de leszállni már nem maradt ideje.
Hát te meg mit csinálsz ott,
kérdezte anya, alighogy belépett,
de a bátyám válaszát nem várta meg,
mert akkor már észrevette azt is,
hogy milyen rend és tisztaság van a lakásban,

2018. május

23
ki takarított ki ilyen szépen, kérdezte hát,
én meg azonnal rávágtam, hogy én,
mert ugye tényleg én csináltam mindent,
aztán behívtam a szobámba,
hogy nézze meg a szekrény alját is,
egy szemernyi por sincs alatta,
és nézze meg a szekrény tetején a gumicsónakot
meg a társasjátékok dobozait,
azokat is egyenként töröltem le.
Akkor anya megsimogatta a fejem,
és kíváncsiságból benézett a bátyám szobájába is,
de ott ugyanolyan rendetlenség volt, amilyen szokott,
így hát a konyhába ment, és amikor meglátta,
hogy be vannak rakva a mosatlan edények a gépbe,
összecsapta a tenyerét, és nagyon megdicsért,
példát vehetnél az öcsédről, mondta a bátyámnak,
aki még mindig az előszobaszekrényen ült,
de akkor hirtelen leugrott, berontott a szobájába,
és olyan erősen csapta be maga mögött az ajtót,
hogy majdnem lepergett az összes vakolat.
Én fogtam a kesztyűt,
hogy a helyére tegyem azt is,
ne legyen rendetlenség az előszobaszekrényen se,
de akkor eszembe jutott a kesztyűbe dudálás,
amit tanultam a bátyámtól,
tudniillik, hogy jó lenne kipróbálni,
milyen is az,
így hát odaálltam az ajtaja elé,
hogy fújjam.
Szerintem elég jól ment,
a fáradságom azonnal elmúlt,
perceken keresztül tudtam dudálni teljes tüdőből,
aztán kicsit variáltam a dallamokat,
hogy ő is biztosan meggyőződhessen róla az ajtó mögött:
ma tényleg jól megtanított kesztyűbe dudálni!

„

„

24

tiszatáj

BENESÓCZKY LÁSZLÓ

Háttal a kúriának
ez majd akkor lesz, amikor divatba jön
hogy anyánk is szerepeljen a profilképünkön
anyánk majd azt hiszi, hogy azért szerepel
rajta, mert szeretjük, közben
nincs semmi összefüggés
–
én tüntetőlegesen nem fogok anyámmal
fényképezkedni, pedig megtenném
ő majd azt hiszi, azért nem, mert nem
szeretem – pedig csak azért, mert nem divatból
akarom mutatni, hogy szeretem
–
ez majd akkor lesz, amikor egy évben
körülbelül négyszer lesz szükségállapot,
ebből három az időjárás, egy pedig a zavargások
miatt, statáriummal összekötve,
a kormány jól fogja kezelni a helyzetet,
nem lesznek fennakadások, pár napot
késnek majd a repülők, az itt ragadt
francia cserediákok pedig cigánydalokat
harmonikáznak majd a tüntetés közepén,
vagy a havas Szent István téren.
–
ez majd akkor lesz, amikor már más zászló
lobog majd a szívem felett, vagy csak hinni
fogom, hogy lobog
–
ez majd akkor lesz, amikor egy kúriában fehér
ruhás nők és elegáns férfiak valaminek örülni fognak

2018. május

25
és én kint, a kúria falának támasztom a hátamat,
kilós gyümölcsök esnek le a fákról,
és az őszi táj díszleteként
végigzokogom az esküvődet.

Adrian Ghenie: Tanulmány az Önarckép mint Charles (2013),
© Adrian Ghenie, Ovidiu Șandor Gyűjtemény

„

„

26

tiszatáj

TATÁR SÁNDOR

Enjoy your meal!
Életből nesze neked, fejadag!
A kanálméret, az már a te dolgod,
s hogy nyugtalan kétséged mibe fojtod –
s a falat torkodon, vajh, megakad?
mert nem tudhatod, hátra mennyi van,
azaz, hogy eztán még hányszor haraphatsz –
bár ettől függne, hányszor s mily’ nedves a matrac;
mennyire veszel részt a buliban.
De mindhiába, az, hogy mennyi jár, titok,
az meg kivált, hogy mennyi jut!
Az ember kreditjéből így könnyen kifut...
De falj csak, most, míg majd a sejtés átjár:
a starter ugyan sokkal többel kábitott,
a főfogáshoz más köt szalvétát már.

2018. május

27

GERLEI DÁVID

Québec éjszaka
Ha elmegyek balra a térképen,
rá kell jönnöm, megszerettem, hogy minden
határátkelés után gyűlölöm: egyre kopottabb
a rózsaszín konyhaszekrény, melynek színét
dédapám maradék piros és fehér festékből keverte,
meg hogy a padlót hangyaboly-alapra rakta,
és az előszoba köve a kolóniák közti
völgybe süllyedt.
A mélyben egész estém Google
(where to live in Canada),
az álmom ingyenes québeci nyelvtanfolyam.
Néha a völgyből nyugat felé mászom,
a hegygerincen állva a gravitációhoz
fohászkodom könyörületességért.
Reggel nem érzem a lábujjamat, mert
kilógok a takaró alól.

„

„

28

tiszatáj

COSMIN PERȚA

Semmi sem marad hátra
(RÉSZLET)
1.
Amikor a nagyapám bölcs feje a földre gurult, egy tucat porban fürdőző veréb repült ijedten szerteszét. Kicsit mégis túl meleg volt május elejéhez.
Én tizenegy éves voltam, a nagyapám hetvennégy. Munkahelyi baleset, így hívják
azt a pillanatot, amikor egy nagy darab fa repül feléd, és letépi a fejed. Én nem hívtam sehogy, csak azt tudom, hogy akkor először fordult meg a fejemben, hogy elmegyek.
Az út a kórházba, a nagyapám feje, ami szorosan hozzátapadt a nyakához, a temetés – mindez észrevétlenül elsuhant mellettem. A temetésből a süteményekre
emlékszem, és arra, hogy rengetegen voltak, több százan, és mindenkinek volt valami mondanivalója számomra, és simogattak, mintha én lettem volna a halott. Emlékszem, hogy egyik éjjel egyedül maradtam a koporsóval, benne a nagyapám, és
vártam, hogy álljon fel, majd’ összeszartam magam a félelemtől, de mégis vártam,
hogy álljon fel, és mondja: elég a viccből, gyerünk, dologra! De nem kelt fel, és beledobták egy gödörbe, tudtam viszont, hogy nincs egyedül, tudtam, hogy vele van az
Isten. Nagyapám hívő ember volt, és ez teljesen megnyugtatott a halálával kapcsolatban.
Másnap kimentem a tömbház udvarára. Játszani akartam valakivel, de egy barátom sem volt. Nemrég költöztünk a városba, de nekem a beilleszkedés sose ment
könnyen. Beilleszkedni azt jelentette volna, hogy sikerül elegendő befolyásos barátot szereznem a túléléshez, de az is lehet, hogy csak sokkal jobban kijöttem a vadakkal, mint az emberekkel. Pár fiú tölcsért készített, és rabló-pandúrt játszott.
Nem hagyták, hogy velük játsszam. Elloptam a lakásból egy régi elektronikus karórát, amiről tudtam, hogy nem fogják túlságosan hiányolni, és cserébe csináltak neCosmin PERȚA (1982–) költő, író, esszéista Felsővisón született, Máramaros megyében (Románia). A kolozsvári Babeș–Bolyai Tudományegyetem Bölcsészettudomány Karán szerzett alapszakos diplomát,
majd Bukarestben folytatta bölcsészeti tanulmányait mester képzésen, ahol később doktori címet is
szerezett. 2002 óta folyamatosan publikál: húszéves korában jelent meg első kötete, a Zorovel
(Grenta Kiadó, 2002), amit újabb verses és prózakötetek követtek – Santinela de lut (Vinea Kiadó,
2006), Cântec pentru Maria (Vinea Kiadó, 2007); 2007-ben adták ki első regényét Întâmplări la marginea lumii címmel a Cartea Românească kiadónál, majd 2015-ben a Polirom kiadta legújabb művét,
a Semmi sem marad hátra [În urmă nu mai e nimic] című regényét. 2012-ben elnyerte a Román
Kulturális Intézet „Az év fiatal írója” díját.

2018. május

29

„

kem is öt tölcsért, és adtak egy darabka csövet. A seggfej – mondták nekem –, de
azok a tölcsérek nekem fontosabbak voltak, mint az az óra, aminek az eltűnése miatt verést is kaphattam volna. Egyedül játszottam, és boldog voltam. Majdnem egy
hónapig tartottak azok a tölcsérek, azokat szerettem a legjobban.
Amikor visszamentünk a Völgybe, hogy rendet rakjunk a nagyapám eltűnése
után, a gyümölcsösben játszottam a tölcsérekkel, és azon gondolkoztam, miért kellett nekünk a városba költözni. Egyszer, amikor a falubeli iskolában a nagyobb fiúk
megvertek, másnap a nagyapám baltával jelent meg az osztályban. Inkább mulatságos volt, tény, főleg a tanító, Cucuruz bácsi miatt, aki elbújt a katedra mögé, de hatásos volt. Már nem volt, ki baltával megmentsen.
2.
Egy templom mellett lakom, de a minap este egy manzárdban találtam magam, egy
asztalnál az ördöggel. Nevettem az ördög viccein, és igazat adtam neki akkor is,
amikor nem értettem vele egyet, alattvalója voltam és szolgalelkű, és nagyon megtetszettem az ördögnek. Majd elhívott magához, hogy bemutassa a lányát. Útközben
át kellett vágnunk egy mezőn, tele hatalmas tyúkkoponyákkal. Ha hozzájuk érsz,
megerősödsz, de azok a koponyák ott, a mező szélén, egyikük meggyógyít, másikuk
megbetegít – mondta. Az ördögnek három szobás lakása volt, a konyhában az ördög
lánya és a nénje, kötöttek. Velük szemben ültem egy széken és teáztam, a szempillánk alól néztük egymást, félénk volt az ördög lánya és borzasztóan szép. Majd megjelent sok ellenség, és majdnem lebuktatták az ördögöt, de én kiálltam a ház elé, baltával a kezemben, és harcoltam velük, és megmentettem az ödögöt a lánya örömére.
Majd kocsikázni indultam a Daciával, és egyszer csak elhajtottam a házam előtt, és
mutattam nekik: itt, itt lakom én, csakhogy gyorsan ment az autó, és amikor ők
odanéztek, már a templomot látták.
3.
Tizenegyéves korban a hormonok mozgolódni kezdenek, és én nagyon szerelmes
voltam Ancába, a szomszéd lányba, Adi barátom húgába. Úgy hétéves koromban
Adit kérdeztem, hogy hogy néz ki egy punci, mert ő együtt fürdött Ancával a teknőben; azt mondta, olyan, mint egy hüvely. Ez nem volt elég kielégítő számomra, és kilencévesen, amikor kijöttünk a falubeli iskolából Adival, másik két fiúval és egy
lánnyal, beszélgettünk, és a földút egy kanyarjában behúzták a lányt az erdőbe, és
lehúzták a bugyiját, hogy jobban lássák. Nekem nem volt elég bátorságom velük
menni, szégyelltem, nagyon szégyelltem magam, és álltam az úton, figyeltem. Majd
megkérdeztem, milyen volt. Mint egy kakával teli hüvely – mondták, de ez sem volt
elég kielégítő számomra. Majd a lelkiismeretem, a szégyenérzetem elárult, éjszaka
nem tudtam elaludni, tudtam, hogy valami rosszat tettem, emésztettem magam, és
folyamatosan kínlódtam legbelül, míg el nem mondtam anyámnak, és akkor mind-

„

30

tiszatáj

annyiunkra lesújtott gyermekkorom legkegyetlenebb csapása, a sebek begyógyultak, de én még mindig nem tudtam, hogy néz ki egy punci.
Tizenegy éves koromban, a nagyapám halála után, egyre ritkábban mentem ki
vidékre, de Ancába még mindig szerelmes voltam, és tudtam, hogy most, a nagyapám halála után, férfivá kell válnom, azaz, hogy tudnom kell, hogy néz ki az a valami. Egyedül voltam Ancával nála otthon, és meg akartam csókolni, és látni akartam, azaz hogy férfivá akartam válni. Eleinte megkértem rá, nem akarta, majd játszottunk, hancúrkoztunk kicsit, és megpróbáltam rámenősködni, de ő felkapott egy
kést az asztalról, és megvágta a kezemet. Még mindig megvan az a hegem. Majd, öthat évvel később, jött egy fiú Amerikából, és megkérte Anca kezét. Nagy buli volt a
Völgyben, majd másnap kocsiba ültek, és elindultak az Óceán felé. Ez volt az utolsó
alkalom, hogy láttam Ancát, és ez volt életem egyik legszomorúbb napja. Már nagy
voltam, tudtam, hogy néz ki egy punci, bár élőben még egyet sem láttam, de Anca és
az ő varázslatos puncija elment Amerikába.
4.
Gyorsan verbuválnom kellett egy legénységet a kalózhajómra. Pár napra rá elindultam Amerikába. Konstancán találtam pár vérbeli románt, hithű tengerészt, a tőrrel
is jól bántak, de ez nem volt elég nekem. Valaki szólt, hogy egy kocsmában találok
pár belevaló franciát. Mit tehettem volna? Szükségem volt egy minél komplettebb
legénységre, még ha az nem is a legjobb. Ha franciák, akkor franciák. Aztán szólt az
ördög, hogy vigyem magammal a lányát is. Majd ő vigyáz rá, hogy ne lázadjanak fel
a franciák, és nagyon jó lesz, engedelmes – mondta. Egy szép őszi nap volt, és a szél
pont az arcunkba fújt, beletúrva a zsíros, lenőtt hajunkba.
5.
A nagyapám már jó pár hónapja, hogy meghalt, és én sehogy sem tudtam beilleszkedni a városi iskola negyedik osztályába. Tél elején kaptam egy kegyetlen verést
hét másodikos fiútól, akiknek egy ötödikes lány segített. Az egész iskola rajtam nevetett, én voltam az, akit megvert Hófehérke és a hét törpe. Elkezdtem almát és
szendvicseket vinni egy verekedős nyolcadikosnak, és egy ideig elcsitultak a dolgok.
Szünetben a szokásos hógolyózás. Nem tudom, miért, megtetszett egy lány a hetedikből, akit váratlan ügyességgel dobtam fejbe hógolyóval. Egyik nap elcsípett a
lány, amint tornaóráról jöttem kifelé, és berántott az eldugott folyosóra, ami az iskola üvegháza felé vezetett. Vártam, hogy majd behúz egy párat, ehelyett felnyomott a falra, és szenvedélyesen megcsókolt. Kicsit nagy volt a melle egy hetedikeshez képest, és azokkal tolt neki a falnak. Csókja nedves volt és ragacsos, és a kezével
a combjára és a mellére húzta a kezemet. Majd hirtelen levált rólam, és elszaladt.
Kellett pár perc, amíg helyrejöttem. Másnap mindenki tudta az iskolában, hogy ennek a hetedikes lánynak matekórán jött meg a vérzése. Nem mondtam el senkinek,
mi történt, de rémülten néztem körbe: valamilyen szinten meg voltam győződve ró-

2018. május

31

„

la, hogy ami történt, az én hibámból történt, mint akkor ott az erdőben, és meg leszek érte büntetve.
6.
Nem tudtam komoly filmet csinálni egyetlen szereplővel, úgyhogy összegyűjtöttem
néhány gallyat, tettem rájuk kalapot és bakancsot, és gondosan elhelyeztem őket a
berekben. Nem bukkanhatott ránk a náci hadsereg. Még három repülőm is volt, régebbiek, az igaz, az első világháborúból valók, de pilóták odaadása és technikai felkészültsége kompenzálta ezt. Mi voltunk a hegyvidéki ellenállók. Csak jöjjenek.
Minden elő volt készítve, de nem volt, aki forgasson. A horizonton felbukkant néhány esőfelhő, és a szél kezdte lefújni a leveleket a katonáimról, majd megjelent az
ördög lánya, és azt mondta, hogy ha szeretném, ő lefilmezi az egészet. Nem, nem
akartam, túlságosan beborult, csak fényben forgatunk – mondtam neki, összeszedtem a kalapokat és a bakancsokat, és leszaladtam a dombról.
7.
Mindig emlékezz arra, hogy a mi családunk kivételes emberekből áll – mondta az
anyám. A mi családunk története visszanyúlik egészen a XVI. századig, azaz amiről
mi tudunk.
Az anyám őseit 1530 körül azonosították be először, vidéki nemesek, megfélemlíthetetlen harcosok, pajzs nélkül harcoltak, balkézben rövid karddal, bárddal a jobban. Az apám ősei kicsivel később jelennek meg, úgy 1570 táján: grófi család, taktikai készségéről és a tűzszerszámokkal való precíz bánásáról ismert. Az apám örökölt is valamit tőlük, elsőosztályú céllövő volt, azt mondta, a háború óta. Az apám
családjának címere, amit nagy nehezen bányásztak elő a történelem sűrű ködéből, a
garzonban lógott a kanapé fölött – egy lovas két kutyával és flintával a kezében, egy
erdős aljában. De mindez a XVI. században történt, mi most a `90-es években voltunk, Iliescu a második mandátumában, a címer giccsesen és deprimálóan lógott az
elnyűtt kanapé fölött, én meg még mindig nem illeszkedtem be az új iskolában. Jóllehet már nem minden nap jöttem haza lila szemmel, sőt sikerült nekem is elvernem valakit. Nem, nem azért történt, mert én akartam, hanem mert kényszerítettek, még most is. A nagyobb fiúk mondták, hogy verjem meg, mert ha nem, én lettem volna az, aki megkapja a magáét. Üsd meg, üsd meg jól – mondta akkor nekem
az ördög lánya, és megütöttem. Az első ökölcsapások félelmetesen haladtak felé,
majd, ahogy elkezdett visszaütni, dühösen, inkább a földön fetrengtünk, és téptük
egymás ruháit, míg egy szerencsés húzással beledöftem a lábam a mellkasába, és
ráhajítottam egy szemétkupacra, az iskola mögé. Megtapsoltak és gratuláltak, egy
pillanatig úgy éreztem, befogadtak. Nem, egy pillanatig sem gondoltam, hogy
szörnnyé változtam volna, hogy olyan lettem, mint ők, nem sajnáltam a szemétbe
zuhant velem egyidős fiút, kivételesnek éreztem magam – ahogy az anyám szokta
mondani, most először, amióta felköltöztünk a városba.

„

32

tiszatáj

8.
Buszra ültettek, és tornaórán elvittek minket egy uszodába. Mind a harmincunkat
bedobtak a vízbe, és azt mondták, ússzunk. Én nem tudtam úszni. Ottmaradtam a
szélén, és bedugtam a fejem a víz alá. A víz sárgás volt és olajos, kinyitottam a szemem a víz alatt, és akkor láttam. A medence törött alján kibújt a növényzet és sok,
sok gomba – óriási gombák, amilyet még sose láttam. Kiemeltem a fejem a vízből, és
kiáltottam: gombák, gombák! Mindenki a lépcsőhöz sietett, a tanítónő rám ordított,
hogy pánikot keltek, a tornatanár káromkodott egy rövidet, hogy hogy engedhetem
meg magamnak, hogy azt mondjam, gomba van az ő medecéjében?! Egy kis szaros
vagy, egy senki – mondta nekem. Meglátjuk tíz év múlva – mondtam neki. Visszafelé
a buszon leghátulra ültettek egyedül, majdnem sírtam, majd odajött hozzám az ördög lánya, és azt mondta, ne kereseregjek, inkább készüljünk együtt franciaórára.
Szép volt az ördög lánya, úgyhogy elkezdtem szótagolva utánamondani: les-enfants-courent-dans-la-cour-sans-sou-cis.
9.
A nagybátyám volt a második kivételes szereplő a családban. Sose értették meg
egymást a nagyapámmal, tizennégyévesen készített magának egy tarisznyát, és elment „világgá”. A nagyapám mégcsak meg sem próbálta megállítani, ő volt az egyetlen fia, és elüldözte otthonról egy seggberúgással. Az otthonról menesztett, síró fiú
képe, aki egy szál tarisznyával baktatott a földúton a semmi felé, sokáig kísértett és
izgatott. A nagybátyám megérkezett Konstancára, megnőtt, elvégzett egy szakácsés pincériskolát, és ő lett Ceaușescu egyik pincére. Az amerikai titkosszolgálat besorozta, lebuktatta, majd segített neki elmenekülni az országból. Öt évig bujdosott egy
svájci síállomáson, rátalált egy román kettős ügynök, a barátja, aki visszatért az országba, és jelentette, hogy halott. A nagybátyám elmenekült az NSZK-ba. Hamburgban feleségül vette egy híres hajótulajdonos lányát, akivel a diszkóban ismerkedett
meg, elvégezte a fizika szakot az egyetemen apósa anyagi támogatásával, és mérnökként dolgozott a hamburgi atomerőműnél. Idehaza a család megkapta az iratot,
miszerint a nagybátyámat országárulónak nyilvánították. Nagyapámnak a szempillája se rezzent. Nagybátyám 1990-ben hazajött, és a nagyanyámnak majdnem szívinfarktusa lett. Nagyapámnak a szempillája se rezzent. Pont úgy váltak el, mint amikor a nagybátyám tizennégyéves volt. Az anyám sírt a legjobban.
10.
Amikor a nagyapám levágta a szopós borjút, tudtam, mi következik. Anyámmal és
apámmal beszéltem a Völgy egyetlen telefonján, a szomszédén, és kérleltem őket,
hogy azon a héten korábban jöjjenek vissza, hogy segítsenek megállítani. Megígérték, hogy gondoskodni fognak róla, hogy semmi rossz ne történjen. Majd beesteledett, az Úr napja már lement, és nagyapa kihozta a borjút az istállóból. Hozzátapad-

2018. május

33

„

tam, és szipogni kezdtem, amilyen erősen csak tudtam, fogtam a farkánál, és nem
hagytam, hogy hátrahúzza. Gyere velem, légy férfi – mondta nekem a nagyapám.
A szüleim nem érkeztek meg, és megcsalva éreztem magam. Három napig sírtam,
végül én is ettem a húsából, és amikor megérkeztek a szüleim, már minden rendben
volt, de valahogy másképp.
Fordította: ALBERT DOROTTYA

Dan Perjovschi: Vázlatfüzet – Tate előkészületi rajzok (2006),
© Dan Perjovschi, Ovidiu Șandor Gyűjtemény

„

34

tiszatáj

SÁNTA MIRIÁM

A csúcs fele
I.
Két szem közt a távolság: az orrnyereg.
Elindul és szemközt a hegy,
lábában is úgy kering a vér,
mint csúcs felett a felhők.
Nem vár senkit, egyszerűbb az út –
talp alatt a föld története morzsolódik kövekké.
Gördülésük aprólékos, szaggatott,
mint szívében a dadogás,
hisz torkában dobog.
Két csúcs közt a távolság: hegygerinc,
az orrnyereg, a szemgödör,
a csontvelő a hátban,
a lábban az élvezet hogy érkezik.
Nem vár senkit, egyszerűbb deréktól lefele
készenlétben tartani a csontot, mely emlék érzetére fordul,
mikor a sziklára felérve széttárulva lepihen.
II.
Kis szirt alatta, mintha székre ülne, átölelné de nincs ott,
egyedül jött, csak az út hajtotta, a cél nem érdeke.
Nincs ki nekidőljön, terpesze üres,
térdei alatt fúj a szél. Két szem közt a távolság: orrnyereg.
Két hegycsúcs közt ő a távolság.
Távolság benne a két térde között megbújó test emléke.

2018. május

35

HEGEDŰS GYÖNGYI

Pozzo az intenzíven
minden fa eljövetel.
erre a mondatra ébredt
az altatásból. mintha mestersége
kómája ért volna véget
ezzel, mint szereztetési igével.
az érintett erek
ágrajzolata ismerős volt.
tudta, hogy rengeteget látta.
a keltezési nem a keletkezési ideje.
pedig nem csalt senki sem.
csak eddig a rivalda
ketrecben legalább
három árnya kellett legyen.
s a legalább mindig halványabb, mint az egy.
most már azt is tudta, a fa,
melyről eddig azt hitte, allegorikus díszlet
a domináns féltekében, valójában a címszereplő,
s ő csak egyik szerepárnyéka.
és ez most valójában pontosság, hogy a vissza
nézőnek nem emlékszik tévesztő szóval a szemszínére,
csak a pupillában elnyelhetetlen szemfehérjére.
az egész alakos felejtésben,
már nem lehet tudni kire, csak azt, hogy várni kell.
a valóság idáig növényi emlékezet:
eddig a négy évszakkal beoltott téli fáig.
a függőleges deltatorkolatáig.

„

„

36

tiszatáj

kék ing
álmomban egy kék inget
kellene visszaadnom.
úgy kék,
mint az ér:
esküdnénk színére,
míg szét nem válik
a szövet.
az én színem: mindig más viselte.
hogy maradt nálam az ing,
ha ő egyetlen pillanatra
le nem vette?
az ébredés kérdése
még az álomban
hangzik el.
s most fázik vajon,
mintha rajta sem lenne?
talán a szín
a levetett ing, akkor is,
mikor viseli.
milyen anyagtalan
a megmaradás törvénye.

2018. május

37

NYIRÁN FERENC

Kentaur, a vakmerő
„Az üldözés fáradhatatlanul folyt tovább.”
(Augusto Roa Bastos)

Lebotladozott a hegyi barlangjából,
hosszú hónapok óta először, remélve,
üldözői már felhagytak őrült tervükkel,
hogy kínhalálban részesítsék minden ok
nélkül, legalábbis ő így hitte, mert hiába
kutatott múltjában, nem bukkant semmire,
amivel e kegyetlenséget kiérdemelhette;
Achilles-inában a beletört nyílhegy alatt
üszkösödni kezdett a seb, így hát alámerült
a kék tóba, de nem a kulcsot kereste ezúttal,
mely a számára rendeltetett ajtót nyitotta
volna, eszébe sem jutott, hogy ez menekülésének
egyetlen esélye, de kitisztogatta sebét és bekötözte
gyolcsingéből tépett darabbal, megszárítkozott
a napon, s lassan elindult a hegyre, ám ekkor a
fák közül előlépett az ördög pénztárosa, kezében
fémperselyt csörgetve, kék szemében a halál
hideg ígérete villant, ott álltak egymással szemközt,
várva, hogy intésére előlépjenek
az erdőben rejtőzködő íjászok.

Kentaur, a beletörődő
„Kheirón elfogadta a halált.”
(J. Updike)

Sziklák peremén vezetett útja, miután
az ördög pénztárosának egyetlen intésére
visszahúzódtak a felajzott nyíllal rámeredő

„

„

38

tiszatáj
íjászok, s őrült gondolata támadt, hogy miként
vessen véget szenvedésének, hogy ne kelljen
látnia kínzói kegyetlenül közömbös tekintetét,
ezért két ujját V alakban, mintegy győzelme jelképét
az égnek emelte, majd újkori Oidipuszként maga
ellen fordította, s immár vakon botorkált tovább a
sziklák között, remélve, hogy lezuhan, mielőtt a
következő nyílvessző belefúródik, de hiába várt,
mígnem rádöbbent: arra ítéltetett, hogy az idők
végezetéig így bolyongjon, szakadékok szélén,
világtalanul, s gyáván ahhoz, hogy alávesse magát
a mélybe; közben tovább érezte a néma íjászok
megvetéssel vegyes szánakozását.

a vallomás
a hülye puma dzsekimben voltam,
amiben pufinak néztem ki, meg a
fekete kéményseprősapkámban, a
többire nem emlékszem, csak arra,
hogy pontot akartam tenni egy dolog
végére, jobban mondva dűlőre vinni
valami képlékeny, barátság és szerelem
között billegő érzést, és ittam is előtte,
különben honnan vettem volna a bátorságot;
kérdőn nézett rám, az ajtóban álltam s
meredten bámultam a cipőmet, ahogy
tőlem függetlenedve rugdossa a félfát,
mint egy gyerek, aki rossz fát tett a tűzre,
makogtam valamit, végül kiböktem és
egyszeriben rám szakadt minden, ám
romjaimban is sejtettem, a feketeleves
hátra van, belenéztem a szemébe, de
nem tudtam kivenni belőle, mit gondol
minderről, mert harag és mulatság furcsa
elegye sugárzott vissza rám, mielőtt
megadta a kegyelemdöfést:
így jártál

2018. május

39

„

TANDORI DEZSŐ

Pontos útközben
(JEGYZETEK T. ÁKOSNAK)
„Nem jegyzetelek; bérletem van (TD).”
„Inkább hasonlít a tengerhez”, (oda? TD) „milliárd hullámot ismétel és mos össze”
(Mészöly Miklós)
„…nem hajlandó végérvény… különbséget tenni…, mindezt totálisan teszi” (Mészöly
M.)

*

„

40

tiszatáj

Megj.
(Henye, enyhe
jegyzetek;
kegyzetej.
„Jegyzetelj,
kegyzetelj.”)
teszi – veszi
keni – feni,
kelli – fenni
lenni – (lenni?)
Fenn, ni! Lenni.
Lenn, ni! (Vagy nem lenni)

*

Mészöly-emlékezés
„Válts jegyet,
ne válts kegyet.”
kell –
leni
kell fenni (fenti)
kell –
–leni (kelti, felti, lenti)
Erőltetések
*

2018. május

41

„

„

42

tiszatáj

2018. május

43

„

„

44

tiszatáj

2018. május

45

„

„

46

tiszatáj
*

Halottaim. Nem ők nincsenek,
én nem vagyok.
*
Ha valamit olvasok: 4-szer,
vagy egyszer sem.
*
Feltételesen: HA
Halál
halott
haldoklás
Hahaha, határ,
haver,
hakni,
has,
had stb. („ha – stb.”)
*
Nagy hatalom a „valóság” szóvá alakításának képessége. (Kb.: Lengyel András Kosztolányiról)
*
Kiegészítendő feltételek:
ragszom,

zárd,

talom,

llgatás,

zug.

A reflexivitás terei (Napló, jegyzet, irodalom)

GYENGE ZOLTÁN

Egy megholt ember feljegyzései
AFORIZMÁK AZ ÉVEZRED KEZDETÉN∗
Utólagos megjegyzések
Azt hittem, ezek a sorok akkor jelennek meg, amikor már halott leszek. Végtelen elégedettségérzettel tölt el...
– így lett.
Ha az ember halott, az számtalan előnnyel jár. Nem kell például vitába szállnom másokkal,
teljesen felesleges és értelmetlen párbeszédet folytatni, mert bár szeretek vitázni, most
mélységes megnyugvással tölt el, hogy olyan előnyt élvezek, amelyet senki nem tud magáénak. Nem kell figyelnem mások véleményére, nem kell foglalkoznom gunyoros megjegyzésekkel, nem érdekelnek a fintorok, amiket a bölcsesség letéteményesei vágnak, nem zavarnak a lapos félrenézések, megvető pillantások. A külvilág szemében csak nyomorult voyeur
vagyok.
Érveket felhozni egy halottal szemben meglehetősen szánalmas és értelmetlen dolog. Ha
nem lenne illetlen, akkor mosolyognék rajta – egy halottól vitát elvárni? Botorság. Minek
erőlködni, ha kérdéseidre úgysem kapsz megfelelő választ? Egy halottal duellálni? Nevetséges. Csak triviális kijelentések lesznek. Az egész „nem megfelelő”, nem „helyénvaló”, nem
„anständig”. A megholt ember feljegyzései annyi előnyt élveznek, amennyit csak meg lehet
nekik engedni, márpedig a halál nagy előnyöket képes adni, sokkal nagyobbat, mint az élet.
Ha az illető megholt. És tessék mondani: akkor már nem ember?
A feljegyzések viszont lehetnek élőek. Vagy annak tűnhetnek. Élőek annyiban, hogy az
ember, aki már megholt, nyilvánvalóan élő volt, amikor mindezeket papírra vetette.
Bár ez sem biztos. Hisz hol kezdődik a halál? Abban a pillanatban, amikor megszűnik a lélegzés? Vagy amikor valamelyik tudálékos orvos azt mondja: „nincs többé, medikus, írja be, a
halál ideje: tíz óra kettő”. Vagy amikor a funerátor veszi a botját, és a halotti menet élére állva
vezeti a sokaságot végig a körúton, végig, egészen a belvárosi temető kapujáig? Vagy amikor
fellobban a halotti máglya vöröses lángja, hogy belemarjon a valaha élő test élettelen anyagiságába, elemésztve, no, nem az örökkévalóságnak, hanem a meghunyászkodás pillanatának,
azt gondolván, ezzel valahol a messziségbe omolva elviszi őt a boldogok szigetére, akkor is,
ha nem tesz vele semmi jót, ha nem akar odajutni, hiszen kit kérdeztek meg: hová és mikor
akar menni, mit akar tenni, miről akar lemondani, hogy talán cserébe elnyerjen valamit, valamit, amire talán soha semmikor nem is vágyott, ami soha nem lesz az övé. Mi az értelme hát
ennek az erőlködésnek? Tovább, csak tovább, nem megállni, nem maradni, mert akkor vala∗

Az írás egy készülő könyv részlete. Az Utólagos megjegyzések kivételével az egyes aforizmák a könyv
különböző helyeiről történt válogatások. Egy részük (természetesen nem ugyanez) megjelent a Korunk című folyóiratban.

„

48

tiszatáj

mi megragad, és nem halad előre, aminél szörnyűbb „bűn” nem létezik ezen a földön, hisz a
haladásba, a fejlődésbe vetett töretlen hit viszi előre a haladást.
A megholt ember feljegyzései a halál elől való menekülés példái – mondaná a rafinált utókor
sikeres fiatalja, vagy kifinomult tudósa. Ha teszünk ellene valamit, ha kiszállunk kórságával
szemben, az a vég előli menekülés? Nem hinném. Sokkal inkább egy tébolyult vágyakozás, el,
messze el „innen oda”, vagy „vissza ahhoz”, ahonnan jöttünk, esetleg éppen ellenkezőleg:
ahová mennünk kell, mennünk, akkor is, ha önszántunkból esetleg nem akarunk. Ez sem bizonyos, és nem is lehet az. Nem tudhatom, hogy mi mire jó, nem tudhatom, hogy mit mire lehet használni, azt sem, hogy egyáltalán kellene-e valamire használni, hisz a használhatóság, a
„mire-valóság” a legértelmetlenebb dolog, bár bennünket mindig foglalkoztat, ugyanakkor
nem tehet elégedetté, pláne nem boldoggá. Persze joggal kérdezhetnék a „még élők”: mi a
boldogság? Miért kellene mindennek valamire jónak lennie? Miért kellene mindennek hasznosnak lennie? Amikor minden hasznos, mondjuk egy hasznos prücök általában semmire
sem jó – bár ezt többnyire, csak post festa látjuk be. Ne feledjük: ha a hasznosságból indulunk
ki, akkor annak lesz igaza, aki szerint ezt az alacsonyabb rendű állatfajt az egy dimenzió tökéletesen kielégíti.
A megholt ember feljegyzései semmit sem akarnak. Csak mutatnak, nem demonstrálnak, nem
igazolnak, nem tesznek jobbá, sem rosszabbá, nem akarnak a jövőbe pillantani, nem merülnek el a múltban, egyszerűen itt vannak, mert pontosan tudják: mi a pillanat, az a csodás,
megmagyarázhatatlan valami, ami annyira elszédítette Platónt, hogy nem tért többé magához. A pillanatok – nehogy felületesnek tűnjek az Önök szemében – nem mozdulnak.
A megholt ember nem akart semmit kimondani. Nem akar igazságot bizonyítani, nem
akar argumentálni; vannak a leírtak, a felmutatottak, a dolgok ugyanis egyszerűen csak vannak. Vannak. Amikor – aki ezt megfogalmazta – már nincsen. De az érvényük talán nem csorbul, sőt, emberi módon erősödik.
„Szépen fogalmaz” – mondja az egyik. „Szépen, igen szépen ír, de nincs a gondolatokban
igazi mélység!” – mondja a másik. „Fecseg, tűrhetetlenül fecseg.”
Kinek van igaza?
„Nincs igazi szépség a gondolatokban, a mondatok ráadásul suták, nem felelnek meg az
irodalmi standardnak…” – nekik igazuk van. „Nem tud írni, egyszerűen nem tud írni, képtelen
bármilyen finom fogalmazásra, látszik, hogy képzetlen, de legalábbis tanulatlan.” Vagy mások: „Veszélyes exhibicionista, vigyázni kell vele, semmi más nem érdekli, mint a népszerűség!” – ő mondja ki talán az igazat. „Nincs semmi értéke, semmi értelme, semmi, ami bármilyen módon a megtartás igényével léphetne fel. Nincs semmi, ami érdekes.” Igen, ez ugyancsak igaz.
„Úgysem olvas senki. Úgysem olvassa senki ennek a névtelennek a körmölését.” Ez még
inkább igaz. Senki sem olvas. Senki sem igényli a ma tovatűnő most-világában, hogy megálljon akár egy percre is, és elgondolkodjon – no, nem a mondottakon – hanem azon, hogy miért
vette valaki magának a fáradtságot, hogy papírra vesse a gondolatok végtelennek hitt szárnyalását, amely leginkább Ikaroszhoz hasonlatos, és egy Brueghel-képben landol.

2018. május

49

„

A megholt ember nem akar semmit. Ő halott, nincs vele mit vitázni. Egyoldalú beszélgetés
lenne – ez viszonylag könnyen belátható, igaz, elég egyszerűen el is végezhető.
A megholt ember – köszöni – teljesen jól van. Nincs mit mondania, szavait nem fogja többé
megváltoztatni. Minden úgy jó, ahogy van. Anyám mondogatta ezt unos-untalan: „nem tudni,
mi mire jó”. Ami persze végtelen ostobaság, és egyben végtelen bölcsesség.
A megholt ember már nem akar semmit, vagy csak a semmit akarja? Soha többé nincs mosoly
az arcán, ami nagyon jó, mert az a gunyoros arc igen nehezen viselhető, még szerelmei sem
állták ki, ők sem voltak képesek vele mit kezdeni. Nincs miért és nincs mivel, kivel. Csak az
arc! Az ne lenne!
A megholt ember itt hagyott valamit, ami vagy jó – vagy nem, de ez már őt nem érdekli, mert
egyszerűen nincs, ami érdekelné, és olyan, mint Hegel abszolút szelleme – senki nem tudja
mi az.
A megholt ember itt van. És ez jó.
A megholt ember nincs itt. Ez annál jobb.
Fogadjuk egyszerűen elnézéssel a megholt ember feljegyzéseit, botránkozás nélkül, akkor is,
ha számunkra érdektelen, akkor is, ha több ponton megérint bennünket, vagy nem hagy nyugodni, ha békétlenné tesz, zavarttá és meggondolatlanná; akkor is, ha nem értjük pontosan,
mi miért van, bár tudjuk, hogy másképp nehezen lehetne, mert nincs remény semminemű
változtatásra – már ha elfogadjuk a halál mindennapos tapasztalatát – és nem megyünk tovább, nem maradunk ott, semmit nem akarunk másképp, mint ahogyan van, de nem szeretnénk, ha minden annak maradna, ami vagy van, vagy volt; akkor némi alázattal azt hisszük:
igen, érdemes, bár erre semmi remény, semmi esély, ezért mélán magunk elé nézünk, kissé
talán bambán, kissé ferdén lefelé, ámde egyáltalán nem ostobán, kissé meg nem értőn, nem
bolond módon, ahogy a régiek szokták, mert igen, igen, tudjuk, egyre biztosabbak vagyunk
abban a könnyen be nem látható tényben, hogy a megholt ember mi vagyunk.
Válogatott aforizmák
Mi a „más”? Nehéz kérdés. A „más”, a „másik” első látásra meghatározhatatlan. A massza, az
alaktalan. A nem ismert, a sokszor elutasított. A nem kívánt, a néha gyűlölt. Aki, ami „más”.
Miben? Bármiben. Színében, szagában, hajában, szemében, alakjában, mert vagy soványabb,
vagy kövérebb, mindkettő túlontúl terhes állapot, nem normális, értelmezhetetlen. A kultúrájában – amely egy bizonyos aspektusból inkább „kulturálatlanságnak” tűnik, a beszédében,
amit nem értek, egyébként is különös hablatyolásnak tűnik, és az idegen sem képes megérteni engem, hiába beszélek vele hangosan, szépen lassan, csaknem szótagolva: „ééééér-teeeed?
– úgy néz rám, mint borjú az újkapura. A „más” zavart okoz. Ki ő egyáltalán? A különbség az
ugyanabban pedig megmutatkozik. A minimális érzékkel rendelkezők, az egyneműek, gerincesek, ízeltlábúak és puhatestűek, de még az egy irányba tartók számára is ott van a „más”.
A „más” – az „azonos”, egyszerűen én vagyok.

„

50

tiszatáj
*

Bőszült és bolond világunkban, ahol néha azt érezzük, hogy a tökkelütöttek ideje érkezett el,
a félresikerültek lázadása közeleg. Kik azonban a „félresikerültek” és mi a „lázadás”? A „félresikerült”, a ressentiment, aki elveszítette a soha el sem kezdett küzdelmét. Talán a szomszédod, talán a legjobb barátod, talán a szerelmed, talán te magad. A félresikerült a tehetetlen, a
selejtes, aki képtelen „tettként” létezni, mindig csak a műveltségére kevély, képtelen függő és
azonos lenni, minden erejét arra fordítja, hogy zajongókkal vegye körül magát, hiszen így a
mást kényelmesen megsértheti, megalázhatja, miközben odúját komfortossá teheti, mert fő a
boldogság! Ez a félresikerült lázadása, sőt forradalma a mérték ellen.
*
A rassz (race) fogalmát a 17. század végén egy Francois Bernier nevű fickó vezette be (Nouvelle division de la terre par les différentes espèces où races d'hommes qui l'habitent satöbbi, satöbbi), de ismertté a 18. század közepén vált. A rasszok közötti különbségek, főként érték-eltérések kisebb-nagyobb vitákban egyre jobban csiszolódtak, egyre differenciáltabbá
váltak, mígnem elértek oda, hogy ezt a különös újdonságként, mintegy drágakőként csillogó
szót csak a legkifinomultabbak használták.
Szép napsütés közelgett. François mindennel (és magával) tökéletesen megelégedve befordult a Collège de Clermont kapuján, messze elhessegetve magától a környéken kószáló lotyókat. És megkönnyebbült, és örvendezett vala.
*
„Dögöljön meg a szomszéd tehene!” – ez a mindennapi ember filozófiájának legszilárdabb
alapja. Csak más legyen. Tegyünk bármit, az idegenkedés mintha génjeinkben lenne. Talán a
barlangléttől kezdve. Ott a túlélést szolgálta – mondhatja a felületes szemlélő. Pedig nemcsak
a konfliktus, hanem a kooperáció, az együttesre hangolt mozdulat és pillantás legalább anynyira fontos. Különben a mamut lesz a túlélő.
*
Kicsit kisebbnek érzi magát, szenved tőle. Mindig gyűlölte ezt az érzést, nem állhatta a gondolatot. Nem olvas Swiftet, nem jár komédia-házba, nem hallgat Corellit, nem nézi Rubenst
méretes aktjainak festése közepette, és ugyan nem meri kimondani, hogy ezeket felszántaná
és sóval vetné be, hogy nyomuk sem maradjon. Leginkább nyilvánosházakban, cirkuszban és
tornacsarnokokban érzi jól magát. „Képességeiket kamatoztatják, pénzt és javakat gyűjtenek,
világi ügyeik vannak, okosan kalkulálnak stb. stb., talán a történelembe is beírják a nevüket,
de ők maguk nem léteznek, szellemi értelemben nincs Énjük.” A nagy dánnak igaza van, bár
arra nem gondolt, hogy egyáltalán nem mindegy, miként írja be a nevét a történelembe, milyen fejezet marad utána. Ha nyomot hagy, akkor leginkább lázadással, a hozzá hasonlóak lázadásával teszi, nem köszön előre az utcán, arrébb rakja a szemetest, ledobja a fogasról a kabátot, de mindezt nagyszerű, már-már forradalmi tettnek tartja, évről évre megünnepli, sőt
állami ünneppé emeli.
*
Gaius Caligula eredetileg normális kisfiú volt. Vagy annak látszott. Általában a gyerekek teljesen normális embernek néznek ki, nincs ebben semmi különös. Igaz, katonák között nevel-

2018. május

51

„

kedett, ami persze akkoriban nem volt annyira szokatlan. Még talán az sem, hogy gyerekként
buzgón járt kivégzésekre, majd kissé nagyobbra cseperedve a bordélyokba, és a mai fogalmainkkal élve: rom-, vagy ha úgy tetszik római kocsmákba. Normális volt, teljesen normális.
Suetonius írja, hogy nagyon kevesen látták meg az imádott gyermekben a későbbi bugygyant diktátort. És valóban. Az mondjuk feltűnhetett volna, talán, egy kicsikét, hogy a drága
gyermek néha tőrrel lopózott be Tiberius hálószobájába, leült ágya mellé, hosszan nézte az
alvó cézárt, és eljátszott a gondolattal, milyen lenne, ha megölné.
*
Szükséges, hogy az ember megfelelő tápanyagot kapjon – gondolta Proust, és megette a
csaknem rohadt almát, ugyan kissé fancsali képet vágott, kicsordult a száján a lé, megtörölte,
elmosódott vagy elhalványult, lefelé menet megfestette a delfti sárgát, hogy megértse Swann
szerelmét vagy legalább a halálát, de a mondata annyira hosszúra sikeredett, olyan messze
vezetett, hogy senki nem maradt, senki nem hallgatta meg, mert igen, igen, az élet túl rövid,
Proust pedig túl hosszú.
*
Egy meleg óceáni áramlatnak köszönhette, hogy végre partra vetődött. Kimondhatatlanul
hosszú időt töltött már a vízben, halálosan kimerült, szinte mozdulni sem bírt. Körülnézett,
kissé fáradtan lehajtotta a fejét, elbizonytalanodott, hosszan, nagyon hosszan és mélyen sóhajtott, majd némi késlekedéssel visszamászott a vízbe, és újra úszni kezdett a szem és határ
felé.
*
A bolond biztos volt benne, hogy nem megfigyeltnek lenni, nos, az a legszörnyűbb, ami történhet valakivel. Nem vagy, nem lennél fontos, nem érdekelsz senkit. Nem gondolhatsz arra,
hogy vagy valaki, hogy valaki vagy; mert csak a valaki érdekel valakit, a senki nem érdekel
senkit. Ergo: ha nem figyelnek meg, az a vég – gondolta a skizofrén és magába mélyedt, ám ott
sem talált senkit.
*
A legnagyobb veszély nem egy ember, nem ország, de még csak nem is a világ tönkretétele,
hanem a szépség megerőszakolása; ha a lázadás sikeres, véletlenül sem tesz úgy, mintha ebből bármi is érdekelné, hisz semmit sem érez, arra nincs most idő. Ha hatalmában áll megmondani, mi a vers, a dal, a sóhaj és lebegés – és mi nem az, megmondja: meg ám, de mennyire! Használ aranyér ellen? Jöhet, attól jól fogok aludni. Pedig Gautier-nak igaza van: „csak az a
szépség létezik, amely nem hasznos”. Ha hasznosságot szolgál? Szerinte akkor gondoljunk
arra, hogy „egy ház leghasznosabb helyiségei a latrinák”. Remény? Inkább mosson kezet, és
hozzon még egy bort.
*
James Barry az Elizium és Tartarosz című képén a Tartaroszba száműzi a kultúra halálos bűnökkel terhelt névtelen szereplőit. Bízzunk benne, hogy egyszer odakerülnek. Bár talán még
arrébb van. Ha a lázadás győzelemre vezet, a névtelen hatalmat kap, ideig-óráig uralkodhat,
saját bomlott elméjének, szeszélyeinek teret engedhet, csaponghat ide-oda, mintha nem len-

„

52

tiszatáj

nének korlátok. Ez pedig így marad, ameddig bizton építhet arra, hogy „a holdnak udvara van
és holdkórosai: és mindent, ami az udvartól jön, imád a koldusnép (Bettel-Volk) és minden
ravasz kolduserény (Bettel-Tugend).”
*
Egy ember megfojtotta azt a nőt, akit szeretett. Amikor elfogták, azt mondta, hogy ez volt az
egyetlen jó dolog az életében. És nem magára gondolt.
*
A félresikerült folytonosan az idő hiányára panaszkodik. „Nincs időm rád, kedvesem, elfoglalt
vagyok, sietnem kell, az elítélt nem várhat, a bakó rögtön lesújt, a vérpad áll, a közönség türelmetlenül morog, és igen, a közönség a legfontosabb, a nép látványosságot óhajt, nem érheti be kevesebbel.” Mondta, és komoran magára húzta a vörös köpenyt, megcsókolta a nőt, mielőtt arcára maszkot tett, vette a bárdot, kilépett az ajtón, mereven, eltökélten, de saját fontosságának sziklaszilárd tudatában lassan elindult a Greve tér felé. A nap furcsán hunyorgott.
*
Az emberek sohasem tudták rosszkedve okát. Pedig a lány megmondta egyszer egy fülledt,
ám lázasan kapkodó szeretkezés után: boldogtalansági faktorra van szüksége ahhoz, hogy
álmodni tudjon.
Az emberek nem álmodnak. Csak az őrültek és a magányosak. Fantáziájuk túlontúl sekélyes ahhoz, hogy álmokba fojtsák a valóság nevű szörnyűség lidérces látomásait. A boldogtalanok olyanok, mint azok a lelkek, akik valami szörnyű bűnt viselnek magukon, tüzes emberek gerebeneztetik tüskés bokrokon a testüket, miközben elmagyarázzák, hogyan kellene jót
tenniük.
*
Vajon a világ végét felidéző katasztrófa minden rossz gyökere? Vagy van annál rosszabb?
Nem lehetne véletlenül komolyan venni, hogy senki sem terjeszthet be igényt arra nézve,
hogy minden esetben helyet találjanak számára a földön? A létezés dívája csak néz, nem lát,
hiszen sem az nincs, aki látna, sem az, ami látható, helyet ő sem lel magának. Emberlétünk
határait kutatni a legnagyobb, dívának lenni a második legnagyobb szemérmetlenség. Mindenki azt hiszi, hogy létezik időutazás, amely révén oda mehetünk vissza, ahová éppen vágyunk. Ám létezik-e olyan utazás, amely oda visz el, ahová menni sohasem akartunk. A fantázia képes erre. Csak a fantázia képes erre, és éppen ez az, ami az emberek többségének hiányzik. A díva nem kérdez, csak várja a katasztrófát, miközben élvezi az élet által adott várakozás spontán örömét, boáját lassan keresztbe vonja válla fölött. És csöndesen mosolyog,
csak mosolyog. És nem tudod feledni.
*
Empedoklész, aki ugyancsak elkövette azt a hibát, hogy istennek gondolta magát, lassan mászott a hegyen. Szerény ebédje már csak emlék volt, gyomrát az éhség mardosta, de rendületlenül ment a hegy csúcsa felé. Az aranyöv szétfeslett, az egykor csodás ruha szétfoszlott, az
aranyos saru végleg megkopott. Nem, a pórnép nem hajlandó belátni a napnál is világosabb
igazságot: nem emberként, istenként jár köztük, lelke tiszta, mint Acragas mellett az azúr

2018. május

53

„

tenger, moccanatlan, mint az Etna hatalmas tömbje. Amikor még növény vagy tengeri néma
hal volt, az sem fájt jobban, bár igazából egyáltalán nem fájt. Egészen addig, amíg egy hegyre
tévedő kecske kettéharapta, vagy amikor a siracusai halászok kifogták, nem tudott sikoltani,
de érezte a fájdalmat, midőn a halász kése kettéhasította a gyomrát.
Már csaknem felért a csúcsra. Ott messze, ott a templomok völgye. A messzeségben, a villódzó tenger csillámain megtört fény feje tetejére állítva mutatta a világot. Ám ott már a kráter, a talaj meleg, a föld hamu-fekete, növény sehol sem, a fény hamu-fekete, a kunyhót elnyelte a legutóbbi kitörés, a gerenda hamu-fekete.
Elköltözött az élet.
Lehajolt, felvett egy marék vulkáni port, érezte, hogy meleg, leült, lejjebb túrt a kezével,
érezte, még jobban meleg, miközben a szag kissé fojtó volt, kénes szagú, azt nem szerette, később összeszedte magát és feljebb ment, csak kapkodva tudta szedni a levegőt.
Ott állt a kráter szélén. Látta a vörösessárgás izzó magmát, persze tudta, nem más, mint
tűzokádó Tüphon, akire éktelen haragjában a főisten rádobta a hegyet, azóta öklendezi ki
magából a forró lávát, valamikor az idők kezdete óta. Az idők végezetéig. Vagy tovább?
Amikor már zuhant a kráteren keresztül az izzó sárga izzósága felé – nem tartott soká –
egy pillanatra megfordult a fejében, hogy nem kellene, de mindegy, nem érdekes: „legalább
úgy tűnök el a létezésből, hogy nyom sem marad utánam, hiszen mekkora snassz isten után
egy szétbomló földi porhüvely!” Aztán a saru? Az kint maradt. Hiábavalóság nem csupán az
élet, de a halál is.
*
Mindenkire ugyanaz a három lapát föld kerül – vagy láva.
*
Mi jellemzi a félresikerültet? Talán jelentős tettre lenne képes, csak nem találja sem a jelentőset, sem a tettet.
*
Persze a hatalmat akarja, mákony ez, soha be nem teljesülhető vágyakozás, mert minél több a
hatalom, annál több a hiányérzet, és ezen nem segíthet semmi, legkevésbé a több hatalom,
márpedig ő folyamatosan ezt akarja. Ha ez paradoxonnak tűnik, semmiképp sem az, hanem a
rögteljes valóság.
*
Mi a művészet? Szánalmas törekvés, kicsinyes hódolás, sekélyes erőlködés. Nincs benne
semmi, ami számomra hasznos lehet. Nincs semmi, ami jobbá teheti az életemet. Az egyetlen
igazság éppen az, hogy a művészetet be kell tiltani, a művészeket fogdába kell zárni, a műveket meg kell semmisíteni! Égjenek a máglyák! Éljenek a máglyák!
Az első képrombolók ösztönösek voltak, Savonarola már tudta mit és miért tesz, de Luther sem ment végig az úton, Thomas Münzer továbbjutott, de az igazi győztes nem ő lett. Johann Georg Sulzer azt mondta, hogy a fejedelmeknek a művészetet akkor is támogatniuk kell,
ha az érdekeik ellen való. Ám ő naiv volt, aki hitte és hirdette, hogy a nagy mesterek műveire
nem tekinthetünk úgy, mint egyszerű bútorokra, amelyek egy lakás díszéül szolgálnak.

„

54

tiszatáj

A művésznek választania kell, akár Herkulesnek. Joseph Anton Koch festménye a művészHerkulest egy szép görög-római szobor (erény) és egy felcicomázott nő (könnyű élet) között
ábrázolja. Raffaello két nője, a puritán, szerény nő és a ledér szajha, az erény és az erény nélküliség közötti választást mutatja.
Koch pedig a művészetet önmagában, és a dicsőséget hozó talmi utánzatát villantja fel a
válaszúton. Ma merre menne? Ma mi lenne az alternatíva? A művészi szabadság az elismertségről való lemondással jár. Tudta ezt Koch, de tudta a szabálytalan Courbet is. Máglyára velük! Még a végén ledöntik a Vendôme tér oszlopát. És meg sem akarják fizetni. Ezt a pofátlanságot!
Mi a művészet? Veszélyes törekvés, ösztönöknek hódolás, ártalmas erőlködés. Be kellene
tiltani.
*
Mire jó a művészet? Mire jó a filozófia? Amikor az egyetlen hasznos elfoglaltság nyilvánvalóan az, ami hasznot hajt, hisz azért hasznos elfoglaltság, hogy hasznot hajtson, azért is nevezik
hasznos elfoglaltságnak, miért másért tennék, hát ne legyünk már ennyire nominalisták!
*
Tacitus megvigasztal: „rossz uralkodók alatt is élhetnek nagy emberek”. A hatalom mámorától elbódult beteg lelkek nem érzékelik pontosan a valóságot. És ez bennünket, akik semmiképp sem akarjuk a hatalmat, némileg megnyugtathat. És igaz, láttunk erre példát. Persze az
ellenkezőjére is.
*
Mindaz, ami megtörtént, már megtörtént, és úgy történt meg, ahogyan megtörtént. Ez a történelem szemléletének alfája és ómegája. Nélküle nincs történelem, nincs szükségszerűség.
Na, de miért is van szükség arra a fene nagy szükségszerűre? Amikor a hites férj ránéz a hites
asszonyára, és egyszer csak megkérdezik egymástól, mi végre? Nem azt: mi végett van ott és
nem máshol, nem másvalakivel, hanem inkább azt, hogy szükség volt-e, hogy így legyen és ne
másképp. Hisz valaha, valamikor régen, talán annál is régebben szabadon döntött, hogy nem
hagyja tovább óvni magát az ismeretlentől, hanem azt csinálja, amit éppen nem a másik tesz,
ezért elmegy arra a helyre, ahol ott áll a kalapos lány szobra, ott lent, a folyó mentén. Tavasz
volt, gyönyörű, a fák virágoztak, a madarak csiviteltek, a víz enyhén párállott, a tiszavirág
ugyancsak ki- és elvirágzott – de jó neki, de jó neki. Hiszen a tiszavirág is szükségszerűnek
érzi az életet, sorsszerűnek érzi a halált.
És nincs igaza? Három évig várja a folyó medrében, az iszapba befúrva az éledést és a
pusztulást. Azon a bizonyos napon levedlik, a víz felszínére emelkedik, és megkezdi első és
egyben utolsó repülését. Néhány órát él csupán. Nincs bélrendszere, nem foglalkozik olyan
materiális szörnyűségekkel, mint az evés, emésztés, ürítés, arra a rövid időre nem táplálkozik, hanem a teste úgy van megformázva, hogy minél több levegőt tudjon magába szívni a
minél magasabb repüléshez. Tánc, tánc és tánc. Aztán megtalálja élethosszig tartó párját,
igen, a tiszavirág a leghűségesebb, a legszeretetreméltóbb, nem csalfa, nem könnyűvérű,
nem. Hanem mint Laodameia, Próteszilaosz felesége, aki egynapi házasság után veszítette el
bolond férjét, mert az volt oly botor, hogy a jóslat ellenére elsőként lépett a trójai partra, legott meg is ölték, de asszonya hű volt és az maradt. Egy napig hűségesnek lenni, mint Laoda-

2018. május

55

„

meia vagy a tiszavirág, nem nagy kihívás. Mégis mennyire szép: nem eszik, nem iszik mást,
csak levegőt – ó, Anaximenész! Levegőt eszik, repül, szeretkezik és elpusztul. Szeretkezik és
meghal. Nem a legtökéletesebb élet? Hisz a tiszavirág nem tudja, hogy élete egy napi szükségszerűség, nem, nincs ideje megkérdezni Pythiát, nincs rá szüksége, számára az egy nap az
örökkévalóság. Nem érzi az idő fájdalmát, hisz az idő nem kívül, hanem benne van.
De ami megtörtént, már megtörtént, és úgy történt meg, ahogyan megtörtént. Nem tudja
más, csak az örökké hű szerelmes, az örökké szerelmes tiszavirág.

Miklós Onucsan: Hópehely (2008),
© Miklós Onucsan, Mircea Pinte Gyűjtemény

„

56

tiszatáj

LACZKÓ SÁNDOR

Az önámítás*
Henrik Ibsen A vadkacsa című drámájában megfogalmazott szikár gondolat, miszerint az élet
hazugságokra és illúziókra épül, sőt egyenesen „… a hazugság az élet mozgató-rugója.”1, minden bizonnyal Nietzschéből is elismerést váltott volna ki. Nietzsche ugyanis az emberi természet legmeghatározóbb késztetésének a hiúságot, a hamisságot, az elmaszkírozottságot,
vagyis a hazugságot tartotta. Olyannyira, hogy, mint írja
„Az intellektus, mint az individuum önfenntartásának eszköze, leginkább az önálcázásban
mutatja meg, mire képes … Az önelváltoztatásnak ez a művészete az emberben éri el a
csúcspontját: itt ugyanis a megtévesztés, a hízelgés, a csalás és ámítás, a hát-mögött beszélés, a reprezentálás, az idegen tollakkal ékeskedés, a maszkírozottság, a mindent leplező
konvenció, a mások és önmagunk előtt való színészkedés, – egyszóval az egyetlen láng, a hiúság körüli szüntelen körözés – … olyannyira szabály és törvény, … jószerivel nincs fölfoghatatlanabb, mint hogy miképpen támadhatott az emberekben tiszta és valódi ösztön,
igény az igazság iránt. … Honnan tehát, … honnan a csudából az igazságra törekvő ösztön.2”
S valóban. Ki merné állítani, hogy a hazugság nem az élet természetes és kiiktathatatlan
eseménye? Gyakorló hazudozóként mindannyian tudjuk, mi történik akkor, amikor valaki
hazudik, kamuzik, megtéveszt, félrevezet, becsap, lódít, tódít, hajít, befolyásol, átver, elárul,
hantázik, rászed, vagy éppen elhallgat, netán manipulál, csal, hamisít, nagyot mond, hiteget,
füllent, színlel, ámít, nagyzol, szédít, elfed, cselt vet, visszaél, blöfföl, alakoskodik, szélhámoskodik, idegen tollakkal ékeskedik, elmaszkírozza magát, vagy egyenesen önmagát ámítja. Pontos
nyelvi és tapasztalati ismereteink vannak a hazugságról, annak összes szinonimájáról, sőt
rokon- és társfogalmairól. Magáról az egész famíliáról. Az olyan fattyakról már nem is szólva,
mint az átbasz, kibasz és átkúr. Szép kis család. Ők így együtt sokat elárulnak jellemünkről.
Átszövik, sőt olykor uralják személyiségünket, ki- és megkerülhetetlenül beléjük ütközünk.
Pedig minden ember és minden közösség számára evidencia, hogy az igazmondás alapvetően
jó és helyes, a hazugság pedig rossz és helytelen. Morális konvenciók, szakrális szövegek és
jogi paragrafusok sokasága ítéli meg negatívan, sőt tartja szankcionálandó bűnnek a hazugságot, vagy annak valamilyen megnyilvánulását, s inti igazmondásra a közösség emberét.
Lásd a Zsoltárok Könyve 34. részének 14. versét: „tartóztasd meg nyelvedet a gonosztól és aj-

*
1

2

Elhangzott az SZTE Klebelsberg Könyvtár, a Magyar Filozófiai Társaság, valamint az SZTE BTK által
szervezett Írók – Filozófusok felolvasóesten, 2017. október 5-én.
Henrik IBSEN, A vadkacsa. = Uő., Három dráma (Nóra, A vadkacsa, Solness építőmester) Európa Kiadó,
Budapest, 1995. Ford. Németh László, Bart István, Hajdu Henrik, 206–207.
Friedrich NIETZSCHE, A nem morálisan felfogott igazságról és hazugságról. Athenaeum 1992. 3. füzet.
Ford. Tatár Sándor, 4.

2018. május

57

„

kadat a csalárd beszédtől”, vagy a 8. parancsolatot: ’ne tégy a te felebarátod ellen hamis tanúbizonyságot’. Miért is kell megtartóztatnunk magunkat a csalárd beszédtől, illetve a hamis tanúbizonyságtól? Mert annak következménye van. Isten elfordul a csalárd és hamis embertől,
akinek így bűnhődnie kell.
És mégis… Minden tiltás, intés és feddés ellenére tere van a hazugságnak. Tudatos vagy
ösztönös módon mindannyian hazudunk és maszkot hordunk. A hazugság, a maszk mondhatni identitásunk része, hozzánk tartozik. Ám a hazug(ság) álarca nagy és megfejthetetlen
misztérium. Valódi rejtély. Mert elrejt, elfed és helyet ad a bizonytalanságnak, kikezdi a bizonyosságot, képlékennyé teszi a valóságot, így ténylegesen démoni és veszedelmes. Az ön- és
valóságleplezés, az önelrejtés, illetve az ön- és valóság átalakítás démona. Ám ebben az esetben az egyén és a közösség számára is időzített bomba. A bizonytalanság, az esetlegesség és a
támpont nélküliség félelmetes masinériája. A bizalom-elvre épülő létezésmód veszedelmes
ellensége. Csoda hát, ha negatív a megítélése? Cseppet sem meglepő, hogy szakrális intelmek,
erkölcsi konvenciók és jogi kódexek szűkítik le a számára rendelkezésre álló teret. Bár ezernyi árnyalata sokszor épp védelmünket szolgálja, látnunk kell, hogy ha semmiféle hazugság
elleni fék nem lenne belekódolva a társas érintkezés rendszerébe, ha reflektálatlanul és
szankciók nélkül maradna, ha netán teljességgel megengedett lenne, akkor minden bizonnyal
szétfeszítené személyiségünket, s egyúttal (közösségi) létezésünk alapszövetét is. Mégsem
lehetünk meg nélküle.
*
A hazugság népes családjában húzza meg magát szinte észrevétlenül az önámítás. Ki gondolná, hogy mind közül ő a legveszedelmesebb. Az igazi nehézfiú. Vagy éppen nehézleány. Mert
nem lehet kétséges, hogy a hazugság legdurvább és legveszedelmesebb esete nem mások általam történő rossz szándékú és tudatos becsapása, még csak nem is mások rám irányuló és
engem hátrányos helyzetbe hozó hazugsága, hanem önmagunk félrevezetése, vagyis az önámítás. Hogy miért? Mert itt folyamatosan önmagunkkal lenne elszámolnivalónk. S mert itt
könnyen válunk önmagunk kiszolgáltatottjaivá és áldozataivá. Így jobbára a tét sem kicsi. Az
életünk maga.
Kant Erkölcsök metafizikája szerint (Második főrész, Első cikkely: Az ember kötelessége
önmaga, mint pusztán morális lény iránt című fejezet)
„Az ember önmaga, mint pusztán morális lény iránti kötelesség legnagyobb sérelme az
igazmondás ellentéte: a hazugság. … A hazugság az emberi méltóság elvetése és szinte
megsemmisítése. … látszólag ellentmondás, ha saját magunkat akarjuk szándékosan becsapni. … Az ember mint … morális lény … önmagával szemben igazmondásra van kötelezve.3”
Módjában áll ugyan becsapnia önmagát (és másokat), de ne tegye. Azért ne, mert az
igazmondás kötelezettségének az elvetése Kant szerint becstelenség. Az igazmondástól történő minden eltérés az emberi méltóság megsértését, ezáltal az ember morális lényi mivoltának a teljes megsemmisülését hozza magával. Ezért kötelessége a feltétlen igazmondás.
Önmagával és másokkal szemben egyaránt. Különös, de éppen Kant ne tudta volna, hogy
3

Immanuel KANT, Az erkölcsök metafizikája, Budapest, Gondolat Kiadó, 1991. Ford. Berényi Gábor,
545–346.

„

58

tiszatáj

aligha lehetséges minden körülmények között igazat mondani? Aligha, mert ebben sokszor
gátol bennünket a jó szándék, a tapintat, önmagunk és mások védelme, vágyaink beteljesülésének az igénye, vagy éppen az igazság (valóság) ismeretének a hiánya. Miért ne vezethetnénk félre akár önmagunkat, akár másokat merő tudatlanságból éppen azáltal, hogy nem ismerjük az igazságot, lévén a valóság ténylegesen rejtve van előttünk? Bár igaz, „Kutya nehéz
úgy hazudni, ha az ember nem ösmeri az igazságot.”4 Ám az is lehet, hogy akkor lehet csak
igazán.
S ha már igazmondás, vajon mit kezdene egymással, ha módjában állna találkozni az
igazmondás premisszájába szerelmes két gondolkodónak, Szent Ágostonnak és Kantnak? Vélelmezem, hogy aligha örülnének a szerencsének. Minden bizonnyal értetlenül és nyugtalanul
szemlélnék, hogy a hazugság tilalma esetében azonos állásponton vannak. Majd pedig kérlelhetetlen szigorral, de egyúttal megkönnyebbülve rögzítenék, hogy csak látszólag közös ez az
álláspont. Igaz ugyan, hogy mindkettejük felfogásában megsemmisül a hazugság által az ember, a következmény azonban teljességgel különböző. Ágoston ugyanis a hazug ember lelki
üdvösségéért aggódik, míg Kant az emberi méltóság elvesztésétől fél. Márpedig a hazug ezeket kockáztatja. Kantnál a hazug önmaga előtt semmisül meg, (mert elveszti méltóságát, s ezáltal morális lényi mivoltát), míg Ágostonnál Isten előtt, (elveszítvén ezáltal lelki üdvösségét). Valóban lényeges a különbség, noha az igazmondás premisszája, a hazugság tilalma
mindkettejüknél ugyanaz. Lelki üdvösség, avagy emberi méltóság, ha elvész, egyre megy. Értéktelenné válik az emberi élet. Az embernek tehát legyen erőssége az igazmondás. Még önmagával szemben is.
Jean-Paul Sartre azonban teljeséggel másként közelít a hazugság és önámítás problémájához. A lét és a semmi című műve Rosszhiszeműség és hazugság című fejezetében arról ír,
hogy hiába akarjuk, nem tudjuk becsapni önmagunkat, hiszen a hazugság lényege szerint a
hazug tisztában van az igazsággal, amit szándékosan el akar rejteni a becsapott elől. Az önámítás esetében viszont nem létezik a hazug és a becsapott kettőssége, mert önmagam elől
akarok elrejteni valamit, amit valójában tudok. Mint becsapott ismernem kell azt, amit mint
hazudó el akarok titkolni önmagam elől, s ez szerinte logikailag, sőt tudatilag képtelenség.
Éppen ezért az önámítás, mint rosszhiszeműség, valójában nem is lehetséges, mert tudati ellenállást eredményez.
„… ha megpróbálom szándékosan … becsapni önmagamat, teljesen csődöt mondok ebben a
vállalkozásban, a hazugság visszahátrál előlem. …, önmagam becsapásának tudata maga
támadja hátba és rombolja le ezt a vállalkozást.5”
Bizonyosan így volna ez? Önmagunk becsapása ugyanis az érzelmek és vágyak tekintetében egyáltalán nem tűnik lehetetlennek. Van annyira ügyes a pszichénk, hogy egy vágyott valóságot igazzá varázsoljon, hogy a szürke világot színesebbé transzformálja. Ugyan mi ezzel a
baj és miért volna mindez képtelenség? Az önámítás, – bár valóban veszedelmes fenomén –
egyáltalán nem lehetetlen, s még csak nem is fölösleges és haszontalan. Attól függ mire és
hogyan használjuk. Akár védelmünket, sőt sikereinket is szolgálhatja, ha egy vágyott célt jelöl
ki számunkra és eléréséhez energiát stimulál. De csakis akkor, ha önámításunk nem válik ref-

4
5

ESTERHÁZY Péter, Harmonia Caelestis, Budapest , Magvető Kiadó, 2013. 9.
Jean-Paul SARTRE, A lét és a semmi, Budapest, L’Harmattan Kiadó, 2006. Ford. SEREGI Tamás, 87.

2018. május

59

„

lektálatlan élethazugsággá, mint az történt Tenessee Williams A vágy villamosa című drámájában Blanche-val. Mert akkor féktelen rombolásra képes, konfliktusba kerülhet mindennel
és mindenkivel, s eltorzíthatja a jellemet. Pszichiáterek sem föltétlenül ajánlanák életvezetési
tanácsként a Blanche által követett utat.
Blanche: „Megmondom, nekem mi kell. Varázslat. Igen, igen, én varázslattal szeretném
megajándékozni az embereket. Én mindent elváltoztatok a kedvükért. Nem az igazat mondom, hanem azt, aminek igaznak kellene lennie. És ha ez bűn, hát akkor kárhozzam el érte!6”
A gondolat ugyan szép és csábító, de ön- és közveszélyes is egyben. Blanche igyekszik elhitetni magával valamit, „aminek igaznak kellene lennie”, miközben tudja, hogy nem az. Garantált konfliktushelyzet. De hol van itt az önbecsapás, ha Blanche tudja, mi az igaz? Természetesen ott, hogy a két valóság – a tényleges és a vágyott – feloldhatatlan ellentétbe kerül
egymással. Önámítása révén Blanche egy másik valóságot varázsol magának, mint ahogyan
önámító énünk is mindannyiszor ezt teszi. Ám legalább mi legyünk tudatában annak, aminek
Blanche nem volt, hogy az önámítás önreflexió, önmagunkkal történő szembenézés nélkül
személyi integritásunkat veszélyezteti. Fel kell hát fednünk önámító hazugságaink természetét, hogy ne válhassunk önmagunk kiszolgáltatottjaivá. Talán ez a legtöbb, amit tehetünk. Ha
már az Édenkertbe nem hazudhatjuk vissza önmagunkat.
Szembenézni saját hazugságainkkal, reflektálni hazugság-mechanizmusainkra, igen, ez
talán az egyik legnehezebb feladat. S ez az, amit Blanche elmulasztott. S ez az, amit A vadkacsában Hjalmar Ekdal szintén elmulasztott. Ibsen drámai kérdése, miszerint szabad-e illúzióitól, önámító tévhiteitől megfosztani az embert, ha jobbat nem tudunk számára nyújtani,
nyomasztó dilemma. A kijózanító szembesítés által az ember éppúgy elveszítheti lába alól a
talajt, mint az illúziók varázsvilágában maradás által. A vadkacsa Relling doktorának szavai
szerint azonban „… aki megfosztja az átlagembert az élete nagy hazugságától, a boldogságát
veszi el tőle! …7” Egy csipetnyi kétellyel talán mégsem árt illetnünk Relling doktor igazságát.
De éppen csak egy csipetnyivel.

6

7

Tenessee WILLIAMS, Drámák (A vágy villamosa), Budapest, Európa Kiadó, 2001. Ford. BÁNYAY Geyza
et al. 198.
Henrik IBSEN, i m., 206–207. o.

„

60

tiszatáj

SZABÓ GÁBOR

Szűkülő terek
HELTAI JENŐ: NÉGY FAL KÖZÖTT. NAPLÓJEGYZETEK 1944–1945
Pirosodjék fönn a zászlón, egész világ lássa,
Hogy a magyar dicsőségnek nincs elmúlása.
János vitéz (daljáték)

1943. október 4-én Himmler az SS-Grupenführerekhez intézett beszédében többek közt a
következőket mondta: „Most egy valóban súlyos ügyre kívánok utalni előttetek teljes őszinteséggel. (…) A zsidók evakuálására gondolok, a zsidó népség kipusztítására. (…) Mindezt
hajthatatlan kitartással véghezvinni, és – kivéve az emberi gyengeség eseteit – közben megőrizni megvesztegethetetlen tisztességünket, ez az, ami keménnyé tett bennünket. Történelmünkben a dicsőségnek egy megíratlan és soha meg nem írható fejezete ez.”1
Himmler döbbenetes szavainak utolsó mondata – amelyet pl. Rolf Hochhuth is felhasznál
A helytartó című darabjában2 – sok más egyéb mellett a történelmi emlékezet működésének
kérdését is felveti. Himmler nem csupán a történelem elbeszélésének, sajátos szemszögű
narratívába rendezésének győztest megillető privilégiumát fogalmazza meg, hanem a hallgatás, elhallgatás, a felejtés szükségszerűségét hangsúlyozza a dicső múlt makulátlan ábrázolásának érdekében. (Ennek ijesztő lehetőségét reprezentálja Robert Harris Fatherland című
regénye3, ami a 75. születésnapját ünneplő Hitler Európájában játszódik. A főhősök titokzatos gyilkosságok nyomába eredve szereznek véletlen tudomást a holokauszt eseményeiről, s
a birtokukba jutott szupertitkos információk miatt maguk is üldözötté válnak.)
Az emlékezeti tér, ez aligha lehet vitatható, egyúttal politikai cselekvési mező is, ahol
többek közt az emlékezés és a felejtés rendje feletti uralomért folyik a küzdelem. Harris alternatív történelmi víziója a mindenkori emlékezeti rezsimek ideológiai és politikai meghatározottságára hívja fel a figyelmet, amely a múlt feldolgozásában és hivatalossá formált elbeszélésében saját érdekeinek megfelelően szelektálja az etikai megfontolásokat. Amikor
Kertész Imre a Valaki más-ban leírja életművének egyik legillúziótlanabb mondatát, tulajdonképpen szintén az emlékezetpolitika esendő történelmi determináltságát rögzíti: „Ne fe-

1

2
3

A kutatást az EFOP-3.6.2-16-2017-00007 azonosító számú, Az intelligens, fenntartható és inkluzív
társadalom fejlesztésének aspektusai: társadalmi, technológiai, innovációs hálózatok a foglalkoztatásban és a digitális gazdaságban című projekt támogatta. A projekt az Európai Unió támogatásával, az
Európai Szociális Alap és Magyarország költségvetése társfinanszírozásában valósul meg.
Idézi: ROSENFELD, Alvin H., Kettős halál. Elmélkedések a holokausztirodalomról. ford. Peremiczky Szilvia, Budapest, Gondolat Kiadó, 2010, 80.
Rolf HOCHHUTH, A helytartó, ford. Kalász Márton, Budapest, Európa Könyvkiadó, 1966, 223.
Robert HARRIS, Führer-nap, ford. Balázs György, Budapest, Aranyhíd Kiadó, 1993

2018. május

61

„

ledjük, hogy Auschwitzot korántsem Auschwitz volta miatt számolták fel, hanem mert fordult a hadiszerencse.”4
A történelem általános politizálódási folyamata a holokauszt, illetve a vészkorszak emlékezetét kultúránk egyik kiemelt mozzanatává tette. Mindez egyrészt összefüggésbe hozható
azzal az általános tendenciával, amelynek során az utóbbi évtizedekben az emlékezetdiskurzusok globálissá válása figyelhető meg. E „kulturális muzealizáció” (Hermann Lübbe)
annak a vágynak kifejeződése, hogy az idő instabillá válásával és a megélt tér széttöredezettségével szemben valami biztosnak tűnő fogódzót találjunk, s ebben az értelemben a jövőtől
való félelem helyeződik át az emlékezésbe. A jelen kiterjedése összezsugorodik, a nyugati civilizáció saját kórtörténetének végtelen analízisébe feledkezve végzi a maga emlékezetgyakorlatait. Újfajta „rossz közérzet” üti fel a fejét az emlékezetkultúrában – amint ezt Aleida
Assmann taglalja freudi allúziókat is érvényesítő könyvében5 –, melynek jól látható lenyomata a mainstream kultúra retro-divatja, a fotográfia szerepének növekedése, a traumairodalom reneszánsza, a posztmodern történelmi regények áradata, az önéletrajzok, visszaemlékezések dömpingje, vagy az önmuzealizáció egyéb társadalmi gyakorlatai. A megemlékezések korában megnő a szemtanúk száma és szerepe, megannyi marginalizált társadalmi
csoport kísérli meg emancipálni magát, visszaszerezni (megszerezni) történelmi identitását.
Ebben a történeti prezentizmusban (ahol eltűnnek a határok múlt és jelen közt, s a ma élők
válnak felelőssé, bíróvá vagy épp vezeklővé az ősök bűneiért) gyakorlatilag a történelem
bármely eseménye egy „jóvátételi eljárás” emlékezetpolitikai eseménye lehet.
A vészkorszak emlékezeti vizsgálatának azonban mindezeken túl is kiemelt jelentőséget
tulajdonítanak azok a filozófiai, társadalomelméleti, szociológiai és persze irodalmi művek,
amelyek a holokausztot civilizációnk alapító aktusaként, a radikális gonosz kultúránktól immár elidegeníthetetlen eseményeként kezelik. Ez a szembenézés – ismét csak ama rossz közérzet jegyében – nem csupán a humanista antropológia, az emberről alkotott idealisztikusnak tűnő kép újragondolására, de kultúránk teljes történetének átértékelésére sarkall. Olyan
dolgokról kényszerít elmélkedni, amelyek alapvető változásokat tesznek szükségessé észlelésünk módozataiban, „világban való létünk” értelmezhetőségében, a tudat új rendjének kifejeződésében. S jóllehet a nyugati civilizációban az emlékezés globálissá hatalmasodott, az
emlékezetgyakorlatok minden esetben sajátos nemzeti jelleggel is bírnak, amennyiben a regionális múltak újraértelmezésének politikai feladatára is vállalkoznak – amelyet ugyanakkor csak a nemzetközi emlékezetfilozófiák módszertanán és fogalomkészletén keresztül képesek megvalósítani.
A holokauszttal történő társadalmi szembenézés másként ment (vagy nem ment) végbe a
világ különböző tájain, a múlttal történő számvetés időben és térben eltérő módozatainak leíró elemzései gyakori szereplői az emlékezetpolitikával kapcsolatos írásoknak. Sajátos térségi meghatározottságuknak köszönhetően a kelet-európai országokban a helyzet e tekintetben is különleges, amennyiben itt jóval hosszabb időn keresztül halasztódott a múlt emlékezetpolitikai feldolgozása, mint az USA, vagy Nyugat-Európa országaiban. Hogy napjainkban
mennyiben vált ez a szembenézés olyan társadalmi gyakorlattá Magyarországon, amely valamiféle nemzeti konszenzust lett volna képes teremteni, az már csak azért is nehezen meg4
5

KERTÉSZ Imre, Valaki más, Budapest, Magvető, 2002,79.
Aleida ASSMANN, Rossz közérzet az emlékezetkultúrában, ford. HUSZÁR Ágnes, Budapest, Múlt és Jövő
Kiadó, 2016.

„

62

tiszatáj

válaszolható kérdés, mert – bár talán tévedek – még magának az efféle kollektív (azaz nem
aktuálpolitikailag terhelt) nemzeti önvizsgálatnak a szükségességét illetően sem nagyon látni
különösebb össztársadalmi erőfeszítéseket.
Azzal együtt sem, hogy az áldozatok, tanúságtévők emlékezései már jó pár évtizede egyre
nagyobb számban hozzáférhetőek a hazai könyvkiadás jóvoltából. A II. világháború befejezése után pl. a Valóság egyik szerzője, miközben szemlézi a közelmúltban megjelent könyveket,
a papírhiányra hivatkozva már akkor indokoltnak tartaná a nagy számban megjelenő visszaemlékezések kiadásának korlátozását, miközben persze emberileg „érthetőnek” tartja, hogy a
háború befejeztével nagyon sokan meg akarják osztani olvasóikkal a szenvedéstörténetüket.6
1945 és 1948 között pedig újabb „félszáz jelentősebb memoár látott napvilágot” a vészkorszak eseményeiről.7
A kommunista hatalomátvétel után viszont a holokauszt kiszorult a társadalmi közbeszédből, és nem csupán eseményként tabuizálódott, de az elmaradó gyászmunka következményeképp a többségi társadalomban egy elnyomott és soha fel nem dolgozott, s néma gyűlöletként felszínre törő bűntudat támadt a túlélőkkel szemben, melyet az is tovább erősített,
hogy sokan közülük kommunisták, sok esetben vezető funkcionáriusok lettek.8 Így aztán annak ellenére, hogy a Kádár-korszakban olyan megrázó, esetenként irodalmi tekintetben is értékes visszaemlékezések jelentek meg, mint Ember Mária, Zsolt Béla, Szép Ernő visszaemlékezései, Bruck Edith memoárja, Nyiszli Miklós könyve, stb., mégsem formálódott ki az a narratív keret, amely az áldozatok és a túlélők személyes múltreprezentációi alapján lehetőséget
kínált volna a személyes és kollektív önvizsgálatra.
Ebbe a sorba illeszkedik a Magvető nemrégiben újraindított Tények és tanúk sorozatában
megjelentetett Heltai Jenő-napló9, amelyben az író a német megszállás pillanatától kezdődően bő egy éven keresztül csaknem napi rendszerességgel jegyzi fel a vele és családjával történteket. A sorozatban egyébként jelent már meg hasonló kötet, mégpedig a költő Kemény
Simon 1942 és 1944 közt íródott naplója10, melynek lapjain (a Négy fal közötthöz hasonlóan)
a mindennapi élet súlyos körülményeitől kezdve a belpolitikai, a külpolitikai és a katonai
események, a nyomor, az áru- és élelmiszerhiány, a rettegés döbbenetes leírásai olvashatók,
s ahol szorongató pontossággal ábrázolódik a budapesti zsidók reménytelen helyzete. Kemény egyébként tragikus halált halt, 1945 januárjában egy SS-kommandó hatolt be villájába,
és a ház melletti telken őt és öccsét egyszerűen kivégezték.
Heltai naplójának címe nem kevés malíciával utal Kosztolányi 1907-es kötetére,
(ön)gyilkos iróniával érzékeltetve a falak közé szorítottság metafizikai szenvelgése és brutálisan egzisztenciális léthelyzetei közti leírhatatlan különbségeket. A fal ez esetben ugyanis
nem csak a zsidótörvények miatt minduntalan zsugorodó életlehetőségek metaforája, hanem
annak az egyre szűkülő fizikai élettérnek a megnevezése is, melybe az író a folyamatos fe6

7

8

9
10

CZIBOR János, Az új magyar könyvtermelés mérlege, Valóság, 1945/2, 67–70 (idézi: ZOMBORY Máté,
Magyar Golgota. Politikai közösség és múltreprezentáció 1945 után, Szociológiai Szemle, 2015/1., 68.)
BOTOS János, Mit tudott a magyar közvélemény az Endlösungról? = Nyitott/Zárt Magyarország. Politikai és kulturális orientáció 1914-1949, Budapest, Napvilág kiadó, 2013, 303.
vö: HELLER Ágnes, A holokauszt és a nemzedékek = Uő., Auschwitz és Gulág, Budapest, Múlt és Jövő Kiadó, 2002, 87.
HELTAI Jenő, Négy fal között. Naplójegyzetek 1944-1945, Budapest, Magvető, 2017.
KEMÉNY Simon, Napló 1942-1944, Budapest, Magvető, 1987.

2018. május

63

„

nyegetettség elől menekülve beszorul, s melynek egyik utolsó stádiumáról tárgyszerű egyszerűséggel rögzíti a következőt: „Új életforma kezdődött számunkra: a pincében való élet.”
(434)
A Napló olyan elementáris erejű dokumentum, amely az események részletes, legtöbb
esetben szikár, érzelemmentes adatolásával mutatja be a zsidók tárgyiasításának, dehumanizálásának összetett és pontosan megtervezett folyamatát. Hajtűkanyar című művében Ember
Mária lapidáris egyszerűséggel foglalja össze ezt a folyamatot: „…először elvenni a pénzt, az
ékszert, de száz pengőt és a karikagyűrűt meghagyni; kizárni az embert a kamarából, az ipartestületből, kirúgni az állásából, de egyelőre meghagyni a lakásában (…), aztán elviszik az
embert az otthonából a város legocsmányabb részébe, de néhány bútordarabot még magával
vihet, még pislákolhat a remény, hogy ott kihúzhatja a háború végéig. Alig négy héttel később
azoktól a darabjaitól is meg kell válnia, behozzák ide, erre az eleven trágyadombra, de húszkilónyi ruhaneműt még cipelhet, még… (…). Hogy mire volt jó ez a fokozatosság? Megmondom. Muszáj apróra összetörni az embert ahhoz, hogy ezt elviselje. Normál körülmények között élő, jóllakott embert egyenest idehozni nem lehet. Az lázad, mert még az ujja hegyében
érzi a díványpárnája plüssfogását, nebbich.”11 A társadalmi térből történő fokozatos kiszorítás (melynek logikus következménye a fizikai megsemmisítés), a társadalmi lény attribútumainak és jogainak megvonása, az ember egyszerű dologgá változtatásának processzusa Heltai Naplójában sem valamiféle nagyívű egzisztenciális drámaként reprezentálódik, hiszen a
napi bejegyzések csak állapotokat, helyzeteket, pillanatnyi információkat rögzítenek, s nem
rendeződnek – visszamenőlegesen, a vég, a befejezés ismeretében – történetszerű folyamatot
bemutató narratívába. Heltai így ír ezzel kapcsolatban abban a bevezetőben, amelyet akkor
fogalmazott, midőn 1949-1950 tájékán felmerült (majd gyorsan meg is hiúsult) a Napló részleges publikálásának lehetősége: „A gépiesen papírra vetett jegyzettöredékeket, a ma már
megfejthetetlen titokzatos rövidítéseket, a kezdőbetűvel jelzett neveket – kik voltak ezek a
derék vagy haszontalan emberek, hova lettek, élnek-e még, meghaltak? – nem tudtam értelmes, világító egésszé átmesterkedni, a mű tökéletlen maradt. Nem története, nem regénye
egy szégyennel teljes csúnya esztendőnek, a legjobb esetben is afféle elvetélt líra csak.” (11)
Nem történet tehát és nem regény: ezek a negatív műfaji megjelölések bizonyos értelemben
persze összefüggésbe hozhatók azokkal a kortárs nyelvfilozófiai, reprezentációelméleti fejtegetésekkel, amelyek a holokauszt ábrázolhatóságának (ábrázolhatatlanságának) esztétikai
kritériumait vizsgálják, ám Heltai beismerése alighanem másra vonatkozik. A Napló azért
nem áll össze „világító egésszé”, mert – épp a napi bejegyzések töredezettségéből következően – hiányzik belőle az a távlat, az utólagos visszatekintés azon perspektívája, amely lehetővé
tenné az események rendezett, okozatiságra épülő összefésülését, folyamatként történő
szemlélését. A naplóíró folyamatosan benne van az eseményekben, az emlékező pedig visszatekint rájuk: ezek az eltérő pozíciók nem csupán műfaji eltéréseket, narratív különbségeket
eredményeznek, hanem a megértés lehetőségeit is módosítják. Emil Fackenheim beszél arról,
hogy a szemtanúk beszámolói időnként kevésbé hitelesek, mint azoké az emlékezőké, akik
valamennyire már távol állnak a történtektől. Őt magát ugyan fogva tartották Saschsenhausenben, ám – mint írja – csak akkor értette meg igazán, mi is ment ott végbe, min is ment ő
maga keresztül, amikor jóval később elolvasott egy Saschsenhausenről szóló tanulmányt.12
11
12

EMBER Mária: Hajtűkanyar, Budapest, Katalizátor Iroda, 1994, 84–85.
idézi: ROSENFELD, i. m.50.

„

64

tiszatáj

Heltai naplójának erejét többek közt éppen az események rendezetlen, esetleges pontosságú, nem egyszer inkonzisztens rögzítése adja. Azt mutatja meg ugyanis ezáltal, hogyan válik a valóság státusza tökéletesen bizonytalanná, hogyan oldódnak fel, válnak kétségessé
szinte percről percre azok a biztosnak tűnő fogódzók, amelyek mindaddig az emberi élet biztosítékai voltak. Nem tudható, mi tekinthető hitelesnek, igaznak, és mi az, ami csupán a szép
számmal terjedő álhírek egyike. A realitás eme megszűnését, s a vele járó rémisztő egzisztenciális bizonytalanságot az egyik bejegyzés a következőképp érzékelteti: „Az állítólag szót
március 19-ike óta legalább ezerszer írtam le.” (203) Mindemellett viszont a Napló többször
is tényként rögzít olyan információkat, amelyekről tudható, hogy tévedéseket, álhíreket, hamis információkat kezelnek valóságként. Ilyen például az akkor már egy éve halott Bálint
György mauthauseni fogolyként történő említése (259), a szintén halott Vágó Béla és Kun Béla megnevezése a politikai jövő embereiként (287), a nyilas főhadiszállás tévesen történő lokalizálása a Jávor-villában (355) stb. A hírek és álhírek közti különbségtétel nyomasztó lehetetlensége, a tévedések realitásként történő kezelése (erre egy ízben utal is: „Összekeverem a
dolgokat, elvesztettem a fonalat” (335)) olyan szürrealitássá változtatja a mindennapi valóságot, amelyben minden lehetségesnek tűnik, és a leghihetetlenebb dolgok is természetesnek
mutatkoznak. Az egymásnak ellentmondó információk jelenléte is ezt a valóságzavart jelzi, a
pillanatnyilag hitelesnek, mérvadónak vélt állítások egymást kioltó hálózata nem az átlátható
rend, hanem a végtelenített ideiglenesség állapotát tükrözi: „Minden nap száz évre távolodunk el a tegnaptól” – fogalmazza meg a valóságérzékelés semmissé válásának eme tapasztalatát az egyik bejegyzés. (59) Míg egy májusi, talán csupán a reménykedéstől fűtött mondat
azt rögzíti, hogy „vidéken a paraszt nem antiszemita, segíti a zsidókat” (114), két hónappal
később egy baráti információ alapján már arról tudósít, hogy „vidéken rettenetesen nagy az
antiszemitizmus” (221). Ugyancsak májusban azt írja, hogy „a kormány és a sajtó uszítása
eddig nem fogott a népen” (107), júniusban már hazafias kötelességként említi az egyre szaporodó feljelentéseket (122). A Napló számos bejegyzése tudósít egyébként arról a lelkes
buzgalomról, amellyel a lakosság a zsidók elleni gyűlöletét – természetesen hazafias szellemtől hajtva – érvényre juttatja. Néhány ezek közül a mindennapokból ellesett olyan jelenet,
amely a történelemkönyvekben ugyan nem szerepel, mégis sokkal pontosabban adja vissza
azt a viszolyogtatóan ijesztő atmoszférát, ami Budapestet jellemezhette 1944-ben. Ilyen például annak az óvóhelyen hallott párbeszédnek a rögzítése, amely egy házaspár és egy idősebb úr között zajlik: Első úr másodikhoz: „Nézd csak, hogy ebben a rendes keresztény házban még mindig hány büdös zsidó van!” A második: „Ki kell irtani valamennyit!”A felesége: „Ti
csak isztok, és a szájatokat járatjátok, de nem cselekedtek!” (100). Vagy a maga tömör drámaiságában a következő: „Révész Bélát feljelentette a cselédje vagyoneltitkolás miatt, letartóztatták. Semmije sincs.” (115)
A létezés fokról-fokra megszűnik otthonként funkcionálni – a szónak metafizikai és persze a nagyon is hétköznapi értelmében egyaránt –, s a feleslegesség, idegenség egyre nyomasztóbb érzése fokozatosan erősödő haláltapasztalatként tárgyiasul: „Halálra vagyunk ítélve” – ismeri fel szinte közönyösen Heltai Jenő 1944. június 13-án (140). S a naplóíró döbbenetes tapasztalata, hogy ez a halálra-ítéltség a lakosság körében nem csak hogy természetes
állapotként tudatosul, de nagyszerű lehetőségként is jelentkezik, már ami a zsidó javakhoz
való könnyű hozzáférést jelenti: „Rendes emberek számára is természetesnek látszik nem
csak az, hogy a zsidótól büntetlenül el lehet venni mindent, hanem az is, hogy ez nem bűn,

2018. május

65

„

hanem jutalma annak az érdemnek, hogy valaki keresztény” (262). „Mindenki megőrült, a
zsidóktól nyugodtan ellopnak mindent. Tudják, hogy a zsidó nem meri feljelenteni. Gazdag
emberek, tisztességes emberek lelkifurdalás nélkül kiemelik a nekik tetsző holmit a zsidó lakásokból.” (221) Miközben pedig – a Négy fal között a szemtanú hitelességével ezt többször
is rögzíti – a budapesti járókelők néma közönnyel szemlélik az utcán hajtott zsidó menetoszlopokat. (367)
A megváltozott valóság és a térviszonyok folytonos szűkülése egyszersmind az idő állagának és szerkezetének módosulását is magával vonja. Heltai ezt az időtapasztalatot azzal
próbálja naplójában jelezni, hogy bizonyos események után új időszámítást kezd, amelyet a
napi dátum mellett folyamatosan jelöl a napi bejegyzések felett. Így például jelzi és számlálja
a sárga csillag viselésével kezdődő napok számát, a gettósítás időszámítását, vagy a Szálasihatalomátvétel napjait. Minden egyes új időzóna újabb szerepváltozatok, létdimenziók, térviszonyulások elsajátítását igényli, vagyis az alkalmazkodás, a túlélési stratégiák egyre nehezebben megvalósítható koreográfiáit teszi szükségessé. Az egymásba rétegződő idők mind
átláthatatlanabbá váló szerkezete – a Szálasi-hatalomátvétel másnapján például ez az időmegjelölés olvasható: „Hétfő, október16., 213-ik,196-ik,115-ik,55-ik, 2-ik nap. A csillag 28-ik
hete.” (320) – miközben a rigorózus pontosság dokumentatív precizitását sugallja, paradox
módon éppen az elveszettség egzisztenciális élményét rögzíti. A kizökkent idő és az összecsúszó tér irrealitásában csupán az egyre sűrűbben sorjázó zsidótörvények valósága jelent
borzasztó iránytűt, stabil igazodási pontokat. A Napló nem csak ezeket a törvényeket dokumentálja és kommentálja megjelenésük napján, hanem – a Heltait jellemző humort megvillantva – szarkasztikusan azt is feljegyzésre méltónak ítéli, ha éppen nem tud tudósítani efféléről: „A mai nap zsidórendelet nélkül múlt el.” (70) Néha egyébként az elképesztően értelmetlen, ám megalázóan húsba vágó rendeletek megmagyarázhatatlan és bornírt ostobaságát
is hasonló lakonikus iróniával érzékelteti: „Endre László végre megvalósította régi álmát: a
zsidókat kitiltotta a nyilvános fürdőkből.”(75) S hogy a krónika még abszurdabb legyen, a
gettóban, a pincében, idegen búvóhelyeken mindeközben szinte folyamatosan a Heltai szövegei alapján komponált János vitéz daljátéka szól aláfestő zeneként a rádiókból, hangszórókból, amelyet szerzője ugyan kifejezetten utált, ám eleinte mégis ennek köszönhetően kerülte el a listára kerülést. (75) A mesei világ és a náci terror valóságának összejátszása, ha lehet, még szürreálisabb dimenzióba helyezi az amúgy is döbbenetes eseményeket.
A Napló egy-egy odavetett megjegyzése, mellékesen elejtett mondata sok esetben rettenetesen izgalmas mentalitástörténeti adalékokkal is szolgál a korszak mindennapjainak érzékeltetéséhez. A város hangulata, a személyközi viszonyok működése, az emberek pszichológiai kondicionáltsága és számos nyelvi manírja sejlik fel ezekből a mozzanatokból; olyan
részletek tehát, amelyek a legprecízebb történelmi beszámolóknál is pontosabban adják viszsza a korszak hétköznapi életét. Az egyik ilyen elszomorító adalék az üldözött zsidók közbeszédének egyik paneljére vonatkozik: „Érdekes a zsidóknak az emberekről való felfogása:
Szálasi jó ember, Vajna jó ember, Jaross és Rajniss kedves és jó ember, a német katonák kedves és jó fiúk.” (387) Valami egészen hasonlóról tudósít egyébként Szép Ernő is az Emberszagban: „Elképesztő zsidó divat, még a háború előtti, Hitlert zsenivé avatni. Sőt Göbbels dr.-t
is. Száz meg száz hím és nőstény hang jön a fülembe vissza: azért a Hitler egy zseni! Göbbels
egy zseni! Azt hiszik, ez igen intelligens dolog, elismerni hangosan, hogy azért zseni a Hitler, a

„

66

tiszatáj

Göbbels! Zsenizni, kik őket szennyel borítják és kínhalálra taszítják.”13 Talán mindennél jobban és tragikusabban mutat rá a létükben fenyegetett zsidók életbe történő kapaszkodására,
pszichoszomatikus állapotára ez a jelenség. Hiszen alighanem egy olyan, a psziché maradék
épségét megóvni kívánó elhárító mechanizmusról lehet szó, amely egész egyszerűen a – nyilván mindenki előtt pontosan ismeretes – brutális valóság eltagadásán, elfojtásán nyugszik, s
az ún. reakcióképzés mechanizmusán át olyan pszichológiai habitust hoz létre, amelyben egy
ellenirányú megszállás veszi át a hatalmat. S ha már pszichológiánál tartunk: Heltai gyakorta
írja le az álmait. Letaglózó dokumentumok ezek is, hiszen bennük a terrorral szembesülő
szorongás jelenik meg az álmok nyelvén: „terror szülte álmok”, ahogyan Koselleck fogalmaz a
Harmadik Birodalom idejéből összeállított álomgyűjtemény kapcsán.14
A Napló tanúsága szerint az álom mellett Heltai számára a nyelv tűnik egy másik lehetséges menekülési útvonalnak. A Napló gyakran kitér a kultúra fokozatos megszűnésére, az ország barbarizmusba süppedésére, hamar felismeri, mit is jelent a németek bevonulása a magyar kultúra szempontjából: „A németek bejövetelének a napján megszűnt a magyar irodalom” (85), írja május elején, hogy aztán alig egy hónap múlva már a zsidó szerzők által írt
művek csaknem félmillió példányának bezúzását rögzíthesse. (147) Az alkotómunkától történő megfosztás, a véglegesnek tűnő kiszorulás a nyelvből és a lassan amúgy is eltűnő kultúrából Heltai számára – a fizikai mellett – alighanem a szellemi otthon elvesztését jelentette.
Ennek mintegy pótlékaként fel-feltűnnek a Naplóban olyan bejegyzések, amelyek egy (soha
meg nem valósuló) regényterv szilánkjait tartalmazzák, ám ami igazán érdekes, az Heltai szójegyzet-gyűjteménye, amelyeken keresztül mintha az elvesztett, korrumpálódott, „a rettegés
és a hazugság edényeivé”15 változtatott nyelv megtisztításával, frissítésével próbálkozna.
Lajstromozza pl. azokat a szavakat, kifejezéseket, amelyek a háborús hétköznapok társalgási
nyelvhasználatában, szlengjében honosodtak meg újabban a pesti utcákon (446), idegen kifejezések magyarításával kísérletezik (119), sőt, a szovjet csapatok bevonulása után oroszmagyar szótárjegyzeteket készít – az itt listázott szavak sokat elárulnak a szovjet katonák és
a civil lakosság közti kapcsolódások szerkezetéről is (498). Ezek a szójegyzékek – amellett,
hogy érzékletesen izgalmas adalékok a háborús Budapest kommunikációs habitusához – azt
is jelzik, hogy Heltai milyen makacs kitartással próbált ismét hazára lelni az elrabolt nyelvben.

SZÉP Ernő, Emberszag, Budapest, Szépirodalmi Könyvkiadó, 1984, 149.
Reinhart KOSELLECK, Terror és álom. Módszertani megjegyzések a Harmadik Birodalom időtapasztalatához, ford. HIDAS Zoltán = Uő., Elmúlt jövő, Budapest, Atlantisz, 2003, 328.
15 George STEINER, Az odvas csoda, ford. OSZTOVITS Levente = Uő., Egyre távolabb a szótól, Budapest, Európa Könyvkiadó, é.n., 184.
13
14

2018. május

67

„

BOD PÉTER

„Ha nem bírom összeszedni az energiát
a »mindennapi oldal« megírásához (…)”
MÁRAI SÁNDOR 1970-ES ÉVEKBELI NAPLÓIRÓL
„De volt egy időszak itt, New Yorkban, számomra – és ez csakugyan megrendülés volt –, amikor úgy éreztem, elvesztettem
magamat – ez nem ’elidegenedés volt, hanem személyes veszteség – az a valaki, aki voltam, akit úgy, ahogy ismertem, akivel
együtt dolgoztam, alkudoztam, örültem és féltem, az a valaki elveszett számomra: az Én, az Ego…” (1971)
„Tizenöt éven át ez volt a manhattani lakásom telefonszáma. Egy
nyilvános fülkéből felhívom a számot. Férfihang jelentkezik.
Megkérdem, lehet-e Mister Máraival beszélni. A hang rosszkedvűen, morogva feleli, hogy nem lehet Mister Máraival beszélni.
A rossz hír elkedvetlenítő (…) itt élt, és itt hagytam őt, ezen a
számon, New Yorkban. Hol lehet most, mit csinál? (1975)

Márai Sándor életműve a múlt század negyvenes éveinek végétől nagyjából a rendszerváltásig nem képezte a magyar irodalom részét. Nem példátlan, de ritka, hogy egy jelentős huszadik századi életművet hatalmi eszközökkel, adminisztratív módon úgy iktatnak ki az irodalmi
nyilvánosságból, ahogyan ez az Egy polgár vallomásainak szerzőjével megtörtént. Az egyszerre történelmi és művészeti rehabilitáció legfontosabb aktusa a terjedelmes életmű újrakiadása, amely hazánkban 1990-ben az Akadémiai és a Helikon Kiadó jóvoltából vette kezdetét. Nyilvánvalóan ebben az évben, de még a rákövetkezőkben sem fordult meg talán senki
fejében, hogy az újrakiadás nem arra a közel hatvan-hetven kötetre fog korlátozódni, amit
addig és akkor az életmű egészének gondoltunk. Egyszerűen azért, mert a lezártnak hitt
életmű – Márai 1989-es halála után ez a feltételezés nem lehetett alaptalan – olyan meglepetéseket tartogatott a kutató és az olvasó számára, amire az irodalmi közvélemény nem számított. A kulcsfogalom itt a szerző naplóírása lesz, amelyről az 1990-es években is sokat tudtunk, noha 2017 nézőpontjából szemlélve látjuk, hogy valójában édeskeveset. A múlt századdal egyidős Márai 1943-ban kezdett a naplóírásba és 1945-ben jelentette meg a Napló 1943–
1944 című könyvét. Emigrálásáig újabb naplókötetet nem adott ki, amiből akár arra is lehetett volna következtetni, hogy felhagyott a műfajjal. Nem így történt, de erre csak tíz évvel
később derült fény, amikor Washingtonban (1958-ban) megjelent a Napló 1945–1957 című
karcsú kötete. (Külön tanulmányt érne meg, milyen hosszú szerzői tépelődés előzte meg ennek kiadását. „Fájdalmas számomra, de hosszú tanácstalanság után mégis úgy határoztam, az
emigrációban nem adom közzé magyar nyelven ezt a naplót. Az emigráció tébolyába még bele-

„

68

tiszatáj

hallgatni sem könnyű; hát még belebeszélni” – írta a megjelenés évében, majd mégis a nyilvánosságot választotta.)
A szerző életében három újabb napló követte az emigrációban kiadott elsőt, majd jóval
halála után, 1997-ben Torontóban jelent meg a Napló 1984–1989 című. Évtizedekig rejtély
övezte, hogy a külföldön megjelent diáriumok a szerző valamennyi naplójegyzetét tárják, tárták az olvasók elé vagy a megjelentek az erőteljes szerzői válogatás eredménye. Az Ami a
naplóból kimaradt Márai-sorozatot 1992-től adta közre a szerző kanadai kiadója, a Vörösváry, és ekkortól vált bizonyossá, hogy a külföldi magyar könyvkiadás mostoha helyzete miatt állhatott elő az a helyzet, hogy Márai naplóbejegyzéseinek töredéke jelent meg kötetben.
Negyven évig hihettük ilyen módon a torzóról, hogy az a teljesség is lehet. Utólag érzékeljük a
terjedelmi különbségeket. Míg az első külföldön kiadott naplóban tizenhét oldal szól az 1945ös évből, addig az ugyanerről az évről szóló, a Teljes napló címet kapó sorozat első darabja
közel négyszáz oldalas. Időközben ez a sorozat a tizenhetedik köteténél tart, és 1981-ig jutott
el, megközelítőleg hétezer oldal terjedelemnél jár. És nem értünk még a végére. Shakespeare
híres Prológusának egy sora jut hirtelen eszembe a Márai életműről: „Így lesz az is, mi csonka
volt, egész.” Vagy legalábbis teljes, ami szövegkorpuszok esetében az ideálishoz közelítő állapot, a filológiai munkálatok minimuma. A kutatásnak ebből kellene kihozni a lehető legtöbbet.
Márai 1970-es évekről szóló naplófeljegyzéseit három kötetben adták ki, így a Teljes napló 1970–1973, az 1974–1977 és az 1978–1981-es évszámjelzetűeket. 1970 januárjától 1979.
december 31-éig 1224 oldalon írt Márai a múlt század hetvenes éveinek történéseiről. A kérdéses időszakban Olaszországban élt a szerző, azt megelőzően az Egyesült Államokban, és az
1980-as évtized legelején újra Amerikában telepedett le feleségével, de nem, mint korábban
New Yorkban, hanem San Diegóban. Mindez azért is fontos, mert a hetvenes évek közepétől
visszatérően azt latolgatta Márai, hogy az egyre élhetetlenebbé váló Itáliát melyik másik országra (földrészre) cserélje.
De miről ír az 1970-es években a naplóiban? Lényegében mindenről. Arról, hogy a pápa
magánkihallgatáson fogadja Gromikót, az akkori szovjet külügyminisztert. „Miről beszélgettek, Isten földi helytartója és a komisszár?” – tette fel magának a kérdést. E naplók megerősítik, amit korábbról is tudtunk: szorosan figyelemmel kísérte a kortárs magyar irodalmat, ekkor olvasta Dérytől az Ítélet nincset, Illyéstől a Kháron ladikját. „Déry jobb, mert legalább ordenáré, Illyés pusmog, illeti magát, mindketten az öregségről és a halálról prelegálnak (…)” –
írta. Műhelygondjairól és az írói műhelyében születő eredményeiről is rendre beszámolt.
1970. április 26-ai bejegyzéséből megtudjuk, hogy megjelent az Ítélet Canodusban című regénye. Ezzel szinte egy időben olvashatjuk nála: „Most már, ha van rá mód, nem halogatom,
megírom a ’Föld, föld’-et.” E folyamat végpontjáról is értesülünk 1972 májusában: elkészült az
említett önéletrajzi kötetével. „(…) kényelmetlenül érzem magam: munkanélküli vagyok (…)” –
jegyezte le ennek kapcsán. Ez a munka némi leegyszerűsítéssel az Egy polgár vallomásai
harmadik részének is nevezhető. De más is a kezébe akadt: „Olvasmány: Horthy Miklós: Emlékiratai. Új kiadás. Gyalázatos magyarsággal, első személyben diktált magyarázkodás” – írta
le a kötet újbóli megjelenésének évében, 1974-ben. Hozzátéve: „És Horthy, mindent összevetve, teljesen műveletlen ember volt.”
Az emigráció dermesztő magányában általános érvénnyel fogalmazott a művészi munka
értelméről: „Hiszek abban, hogy nincs miben hinnem, és abban is hiszek, hogy az Ürességben,

2018. május

69

„

ami az Univerzum, az utolsó pillanatig érdemes alkotni.” Ezzel szoros összefüggésben más helyütt úgy vélekedett, hogy az élet értelme annak tudata, hogy megvan a képességünk a ránk
szabott munkához. Nem cáfolt rá magára: ezt gyakorolta naponta.
Márai nem tévedhetetlen. Ennek bizonygatását azért sem érzem feladatomnak, mert
negyvenöt év naplófeljegyzései bőven kínálnak alkalmat és vele lehetőséget szerzőnknek hibás megállapításokra, tévedésekre és rossz helyzetelemzésekre. Néhány példa: Bécsből és
Újvidékről régebbi könyveinek kiadására kapott ajánlatot 1970-ben, de mert „mindkettő mögött a kommunisták vannak” (így Márai), elutasította a megkereséseket. A Helsinki záróokmány (1975) aláírását helytelenítette, szerinte ezzel a szovjet gyarmatosítás telekkönyvezése történt meg, a Nyugat jogilag is elismerte Moszkva hódításait. Személyes tapasztalatai
azonban itt sem megkerülhetők. A záróokmány szerint biztosítani kell a „gondolat és a lelkiismeret szabadságát”, de a vele történtek nem erre utalnak. A Föld, föld!.. című kötet öt Magyarországra feladott példányából négyet (a címzett ismeretlen jelzettel) visszaküldött neki
a posta. Unalomig ismert hatalmi reflex volt ez abban az időben. Más értelemben is nyugtalanító híreket kapott Budapestről. „Visszatérő híradásoknak” nevezte, hogy Magyarországon az
anyagi előnyökön és a pénzkeresésen kívül más nem érdekli az embereket, amely alighanem
csupán más szavakkal való megfogalmazása a „fridzsiderszocializmus”, a „gulyás kommunizmus” és a „legvidámabb barakk” annak idején idehaza használt politikai metaforáinak.
Ugyancsak a szovjet hódítások nyugati legitimációjának értékelte a Jimmy Carter elnök vezette amerikai kormány 1977 év végi bejelentését, amely szerint a koronát visszaadják a magyaroknak. A naplóíró olvasatában ez nem más, mint – ismét – a gyarmatosítás elismerése,
noha utólag tudjuk, hogy az eredeti szándék (a fellazítás politikája) ritkán érvényesült akkora hatékonysággal, mint éppen a szóban forgó amerikai gesztus nyomán.
Nagy megnyugvással fogadta, amikor 1971 nyarán fogadott fia, János az Egyesült Államokból elküldte Olaszországba Márainak azt a százöt kilós ládát, amelynek tartalma teljes
írói életműve volt. (A súlyt a benne lévők adták, nem annyira a láda.) Közte ötvenegy megjelent kötete, az 1945 óta keletkezett kéziratok, ezek között nevesítve a tűzbiztos acélkazettában őrzött 1945 és 1966 között született naplókéziratok teljessége, és Márai Remington
márkájú írógépe. A rákövetkező hónapok a kéziratok szorgos olvasásával telt, és nem csupán
ennek kapcsán merült fel benne: hogyan kellene folytatni önéletrajzírását. Az ötvenes években az Egy polgár vallomásai harmadik és negyedik részét tervezte megírni, de ezek ebben a
formában nem készültek el. Sokat töprengett ezen a feladaton 1975 táján, három címet is talált az egyelőre csak fejben készülő műnek: Summa vitae, Hajónapló és Lámpaoltás. A Summa
vitae címet fellengősnek találta, ráadásul úgy vélte, hogy az ember öregkorában megérti,
hogy az életnek nincs semmilyen summája. Az életművet lezáró memoárkötet témája – vélekedett – nem az lenne, mi történt a huszadik században, hanem az: mi történt benne, az íróban. Hogyan változott meg az Én, amely Márai felfogásában mindig lehetőség, szoros összefüggésben azzal a Goethétől vett idézettel: „hogy az embernek saját sorsát kell megélni.”
Akkor is Goethét hívta segítségül, amikor a legsúlyosabb, az emigrálásáról szóló döntést
kellett meghoznia 1948-ban. „Minden nagy elválásában van egy szemernyi téboly” – emlékezett vissza a szakításról hozott elhatározására éppen a hetvenes években. (Ez lett a Föld,
föld!... című kötetének egyik mottója.) Az idézet szépsége szinte megakadályoz bennünket
abban, hogy mellé tegyük, ami logikusan következik belőle, vagyis: ezek szerint minden nagy
elválásban ott a nagy adag józanság is. Sőt, ez lehet túlsúlyban. Márainál bizonyára ez és így

„

70

tiszatáj

működött. Az elbukott 1956-os forradalom utáni letargiáját leszámítva – ekkor úgy vélekedett, nem bűn volt eljönni otthonról, hanem hiba – soha nem kérdőjeleződött meg benne a
külföldre távozásról hozott korábbi döntésének helyessége. A tárgyalt évtizedben is többször
papírra vetette (egy 1973 augusztusit idézek), hogy otthon nem írhatta volna meg mindazt,
amit idegenben igen. A kijelentést hitelesíti, hogy emigrációban született regényei közül több
– San Gennaro vére, Ítélet Canoudosban, Rómában történt valami, Erősítő – így vagy úgy az
önkényuralmi rendszerek működéséről szólnak, ezért a magyarországi megjelenésre esélytelenek lettek volna. Más oldalról közelítve: az alkotáshoz szükséges feltételek hiánya miatt
idehaza ezek a művek meg sem születhettek volna.
Saját bevallása szerint soha nem érzett honvágyat Magyarország iránt. Eljátszott a gondolattal: hazaköltözött volna-e akkor, ha győz a magyar forradalom. Erre nemleges választ
adott. Évtizedek távlatában is úgy fogalmazott erről a témáról, hogy „mindennap megkönynyebbüléssel gondolok arra, hogy nem kell ott élnem.” Ha mindezt egy sértett ember szerepjátékának gondolnánk – volna benne éppenséggel logika –, akkor vegyük figyelembe, hogy
amerikai állampolgárként (időközben az lett) hazajöhetett volna, a hetvenes évek végén és a
nyolcvanas években a hazai kultúrpolitika hívta Budapestre. Egészen komolyan felvetődött
annak lehetősége, hogy 1978-ban A kassai polgárok című darabját a Gyulai Várszínházban
bemutassák (erről is írt naplójában), amiből a leghatározottabb szerzői tiltás miatt nem lett
semmi. (Az említett színház dilettantizmusa sem lebecsülendő az ügyben, de ez más lapra
tartozik.)
Magyarországhoz a legközelebb akkor került, amikor feleségével 1973 májusában néhány napot Bécsben töltöttek, ahol ezt megelőzőleg harmincöt éve, közvetlenül az Anschluss
előtt jártak. „Van valami feszélyező az ittlétben, mint ahol hívatlan vendég az ember. Bécsben
én nem vagyok turista – de már nem vagyok otthon sem” – jegyezte meg egyfelől. Másfelől a
város utcáit járva hozzátette: „Olyan prousti ballagás ez az eltűnt idő nyomában.” Ennél azonban fontosabb egy, az itteni napokhoz köthető megállapítása: „A magyar határ itt kőhajításra
van, és a magyar emigránsok érzelmes, melodramatikus kirándulásokon gurulnak Bécsből a
határszélre, ahol ’látni Magyarországot’. Nincs kedvem, mehetnékem ilyen feltételek mellett
’látni Magyarországot’. Egy Arany-versszakasz számomra inkább Magyarország, mint a határsáv, amit látok.” Nem meglepő kijelentés ez attól az írótól, aki New York-i lakásában ülve úgy
vélekedett, hogy: „Nincs más haza, csak az anyanyelv.” Ugyanakkor őt gyötörte leginkább a
fájdalom, hogy az „anyanyelv térfogatán kívül” kell élnie és írnia.
Márai naplóírása alighanem korszakokra osztható, ám a korszakolás feladata egyelőre
csak elnagyoltan végezhető el, mert nem áll rendelkezésre a napló teljes szöveganyaga.
(A Márai-kutatások ebbe az irányba még nem indultak el.) Ám bizonyos megállapítások már
most tehetőek, és ezek egy része éppen az 1970-es évekhez kapcsolódik. A folyamatok megértéséhez most is messzebbről kell indulnunk. A Pesti Hírlap publicistájaként is tevékenykedő író 1943-ban beszüntette újságírói munkáját, noha az akkor érvényben lévő cenzurális
szabályok még nem feltétlenül kényszerítették volna erre. Erkölcsi indokok annál inkább.
A fórum nélkül maradt alkotó ekkor talált rá a naplóírásra, és ezzel párhuzamosan belső
emigrációba vonult. Feltehetően – és a feltételes mód használata itt nagyon indokolt – időleges feladatnak gondolhatta kezdetben a naplóírást. Szépprózát írt, éves rendszerességgel jelentek meg regényei, az olyan nagy népszerűséget hozóak, mint a Szindbád hazamegy (1940),
Az igaz (1941), A gyertyák csonkig égnek (1942), Sirály (1943). A második világháború befe-

2018. május

71

„

jezése és az 1948-as év között összesen tíz könyve jelent meg (!) – nem egészen négy év alatt!
–, köztük a Napló 1943-1944 című is, így nagy biztonsággal kijelenthető, hogy aligha gondolkozott műfajváltáson. A tények nem abba az irányba mutatnak, hogy a naplóírásnak kitüntetett jelentőséget tulajdonított volna, noha a koalíciós időszakban évente akár négy-ötszáz oldalt lejegyzett diáriumába. (A sokat és sokfélét író Márai éves „termelésébe” ez is belefért.)
Igaz, ezeket már nem tárta a nyilvánosság elé.
Hirtelen minden megváltozott, amikor 1948. augusztus 31-én a Keleti pályaudvaron felszállt a Zürichbe tartó vonatra. Jogilag állampolgárság nélküli utazóvá vált, alkotói értelemben pedig kilépett a semmibe. Tisztában volt vele, hogy az emigránsokat nem várják sehol, és
csak megtűrt idegen lehet, és szembe kellett néznie azzal is, hogy magyar szerzőként külföldön milyen végtelenül korlátozottak a publikálási lehetőségei. „(…) amit írok, nem kell külföldön a kutyának sem” – írta le emigrációja második évében, amikor egy-egy svájci és angol kiadója visszaküldte kéziratát. Ez nem vette el kedvét, hanem megacélozta erejét, és konok következetességgel dolgozott. „A szívósság talán a tehetség egy neme – állapította meg ugyanekkor. Bizonyára ezzel magára is utalt. Regényterveket forgatott fejében, mindennap az íróasztalánál ült. Noha nem azzal a könnyedséggel és sebességgel dolgozott, mint idehaza, mégis
folyamatosan írt. Ma már tudjuk – és ez is az erőltetett munkatempóját bizonyítja –, hogy a
külföldre távozást követően nem sokkal megírta azt az önéletrajzi-történelmi esszéjét, amely
nemrégiben a hagyatékból került elő, és amit Hallgatni akartam címmel ismertünk meg. Ez
idő tájt a magának kitűzött feladatok sokaságának szorításában különös figyelmeztetéssel
fordult magához. „Ezt a naplót keményebbre kell fognom, mert mindent elszív, magába ránt –
évek óta az egyetlen menekülés, s néha már gyanítom, hogy nem csak a világ elől menekülök
ebbe a naplóba, hanem a munka elől is – fogalmazta meg 1949 januárjában. Kitérőnek, kitérésnek tartotta a naplóírást. Másodlagosnak, de lehet, hogy harmadlagosnak, olyan műfajnak,
amelynek szépirodalmi státusza erősen kérdéses vagy azzal egyszerűen nem rendelkezik.
Évtizedeknek kell eltelnie, hogy lassan rájöjjön, amit kitérésnek gondolt, az maga a mű – lett.
Könnyen lehet, hogy élete főműve. Lehet, hogy meg kell barátkoznunk a feltevéssel – az irodalomkutatás már ismerkedik a gondolattal –, hogy az eddig elsődlegesen regényírónak tartott Márait az életmű újraértékelésekor már elsődlegesen inkább naplóírónak kell tartanunk,
mint bármi másnak. A hagyatékból előkerült, és az életműbe folyamatosan beépülő naplószövegek tektonikus mozgásokat indítottak el, amelynek eredménye könnyen az lehet,
hogy erőteljesen át kell értékelnünk Márai munkásságának egészét. Nem véletlenül, és nagyon is jövőbe látóan fogalmazott Földényi F. László 2009-ben a Jelenkorban megjelent eszszéjében, amikor Márai naplóírása kapcsán így fogalmazott: „a leginkább testre szabott műfajra talált rá”.
Márai nagy műgonddal kezelte naplófeljegyzéseit. A budapesti olasz nagykövetség futárpostája menekítette ki 1949-ben az itthon hagyott naplókéziratait Olaszországba. (Egy tanulmányt megérne a kézirat Magyarországról Olaszországba való kijuttatásának a története.)
Az 1960-as években azt fontolgatta, hogy a Magyar Tudományos Akadémiát kéri meg e kéziratok megőrzésére. A tűzbiztos acélkazettákban tárolt naplófolyam kezelési módja is arról
árulkodik, hogy roppant körültekintően bánt az évtizedeket átfogó iratanyaggal. Hetvenöt
évesen minden illúzió nélkül nézett szembe írói pályájával, és bizonyára maradt benne hiányérzet. „Mennyi munka maradt végezetlen! / És a gyönyörök fája megszedetlen…” – idézhette volna egyetértően egyik legkedvesebb költőjét, Babitsot. Noha a kutató tisztesség azt dik-

„

72

tiszatáj

tálja, hogy hagyjuk meg többértelműségében és egyben az értelmezés variabilitásában a
mondatot, az 1975 februárjából való rendkívül fontosnak látszó bejegyzés azt valószínűsíti,
hogy leginkább saját naplóírásáról, arról vallott nézeteiről és felfogásáról szól a következő
idézetben: „Ha nem bírom összeszedni az energiát a ’mindennapi oldal’ megírásához, kevesebbet érek, mindenestül, mint a döghús, ami mellékesen vagyok.”
A mondat – úgy vélem – leginkább azt jelenti, hogy a naplóírás vált főcéllá és feladattá, a
mindennapok olyan elvégzendő írói gyakorlatává, amely Márai számára az alkotói létezés
központi kérdése lett. A napi egy oldal megírása. Elsődleges lett, ami tegnap és tegnapelőtt
másodlagos és harmadlagos volt.
És befejezésül vissza az életpályához, az életúthoz. Az 1970-es években nézett először
komolyabban szembe az öregedés kérdésével. Az évtized elején visszatérően arról írt, hogy
töretlen munkakedv jellemzi. Az évtized végén pedig fáradságra, és ebből következően az alkotómunka előtt tornyosuló gondokra panaszkodott. 1975 szilveszterének napján a híres
német sebészt, Sauerbruchot idézte, így is ismerkedve a közelgő halál lehetőségével: „Egy
napon megérkezik a vonat, be kell szállni, és el kell utazni. Ez rendben van. Csak nem szeretnék
sokáig álldogálni a cúgos peronon.”
Az a képzeletbeli vagy nagyon is valóságos vonat 1989. február 22-én futott be Márai főpályaudvarára. Nem álldogált sokáig a cúgos peronon.

Kiállítási enteriőr

2018. május

73

„

HAKLIK NORBERT

Mélyfúrás a siker alvilágába
KŐBÁNYAI JÁNOS KERTÉSZNAPLÓJÁRÓL ÉS SAUL FIA-NAPLÓJÁRÓL
Még ha önkéntelenül is, de elkerülhetetlenül kijelöli könyvének kontextusát a magyar irodalomban az, aki írásának műfaját naplóként jelöli meg. Ráadásul – elsősorban Márai Sándornak köszönhetően, akinek sokak éppen évtizedeken át írott naplóját tekintik életműve csúcsának – igen erős ligában játszva lesz kénytelen megvillantani erősségeit az a mű, amelyet
szerzője naplóként definiál. Bőven kell tehát írói bátorság (vagy meggondolatlanság) ahhoz,
hogy valaki szerepeltetni merje írásának címében a „napló” szócskát. Erős ok szükségeltetik
hozzá, és aztán erős művel is kell bizonyítani, hogy indokolt volt a címválasztás.
S hogy ebben a kontextusban mik az olvasó elvárásai a naplóként definiált szöveg felé?
Márai óta a naplónak úgy kell személyesnek lennie, hogy közben a közélet eseményeire is folyamatosan reflektál, a szerző individuumán keresztül szűrve meg azt, ami a későbbiekben
majd történelemmé érik. (Éppen ebben rejlik a műfaj egyik legnagyobb veszélye: nehéz kihívás a jelenkori események bőségéből kimazsolázgatni azokat, amelyeket az utókor majd
sorsfordítóként értékel, és ezek megítélésében is nagyot lehet tévedni, legalábbis amennyiben a kortárs gondolatok relevanciáját a későbbi következményeket is ismerő utókor értékeléséhez mérjük.) Mindemellett az is jól jön, ha a napló egyúttal írója más műveinek a metaszövege is, ha betekintést nyújt a szerző műhelytitkaiba, egyéb alkotásainak keletkezési körülményeibe, vagy éppen abba, hogyan értékelte azok fogadtatását a kortárs recepció kialakulásának pillanataiban. És persze az sem gond, ha az olvasó a naplóíró és kortársainak viszonyába, mindennapjaiba is bepillantást nyerhet a bejegyzések által – persze csak ízléssel,
elkerülve az intimpistáskodás buktatóit.
Rövidségében is súlyos elváráslajstrom ez.
Kőbányai János sohasem riadt vissza attól, hogy nehéz írói súlyokat vegyen a vállára. Erre
teljes eddigi pályája a bizonyság, a szocializmus ifjúságpolitikájának oroszlánbajszát ráncigáló korai riportoktól kezdve a szarajevói háborús tudósításokon át a zsidóságnak a magyar
kultúrában elfoglalt helyére összpontosító folyóiratszerkesztői-tanulmányírói terméséig.
Kőbányai, ha írásainak tárgya és igazságérzete megköveteli, bármikor kész érdekeket és érzékenységeket sérteni, feltárni (és ha szükséges, következesen hánytorgatni) a tárgyához
kapcsolódó sebeket, bűnöket, félrenézéseket és mulasztásokat. Kőbányai ráadásul mindezt
egy olyan, önként vállalt pozícióból teszi, amely kivételesnek számít a jelenkori magyar kultúrában. Szerkesztői és írói munkássága az elmúlt bő három évtized során ugyanis végeredményben egyetlen témára összpontosít (s tárja fel annak gazdagságát és legkülönfélébb vetületeit, amelyek remélhetőleg több újabb évtizedre is elegendő témával látják el majd a szerzőt). Ennek a harmincegynéhány esztendje folytatott múlt- és jelenfeltáró-értlemező munkának a tárgyát és tétjét talán úgy lehetne egyetlen mondatban összefoglalni: Kőbányait azok a

„

74

tiszatáj

szellemi teljesítmények izgatják, amelyekkel magyar zsidó alkotók éppen önnön zsidóságukat tudatosan vállalva gyarapították újabb értékekkel a magyar kultúrát.
Jelenkorunk ideális időszak az effajta munkához. A rendszerváltás nem hozta meg a zsidó
kulturális élet felvirágzását. A zsidóság mint téma szerepe a kultúra mainstreamjében többnyire kimerül abban, hogy a politikai törésvonalak mentén zajló önkéntes szellemi öncsonkításhoz szolgáltat ürügyet és muníciót. Izgalmas belegondolni: a rendszerváltás környékén
történt legutoljára olyan, hogy az „egyik” oldal a túlfél valamely képviselőjének egy-egy produktuma köré menedzselt országos szintű publicitást. Mégpedig avégett, hogy – két szimbólumértékű és azóta is rendszeresen hivatkozott példát kiragadva – például Spiró Jönnekje, illetve Csoóri Nappali holdja kapcsán rásüsse az egyik oldalra a magyargyalázás és nemzetietlenség, a másikra pedig az antiszemtizmus és a kirekesztés billogát. Ha nem is védhető, de
magyarázható ez azzal: kicsi volt a kultúratámogatás kondérja ahhoz, hogy mindenki egyszerre hozzáférjen, így elkerülhetetlen szükségszerűség volt a kulturális életet a politikai váltógazdálkodáshoz igazítani. Azonban egyéni döntéseken múló – így éppen a megoldás egyszerűsége folytán is nehezen megbocsájtható – mulasztás, hogy azóta is ezen törésvonalak
mentén dől el, ki kit nem olvas, és hogy a pályakezdő tollforgató azt kockáztatja, hogy a kultúra mainstreamjének ingerküszöbe alá száműzi magát, ha nem sorol be vagy a Trianonkárosultak, vagy a Holokauszt-károsultak táborába.
Néha megtörténik azonban, hogy egy-egy váratlan esemény felforgatja ezt a status quót.
Azaz dehogy forgatja fel – ahhoz ugyanis az kellene, hogy a „felforgatásra” irányuló fogadókészség túlerőbe kerüljön a status quo fenntartásához fűződő érdekekhez képest. Hanem inkább rámutat a szellemi közélet jelenlegi állapotának gyengeségeire, műdödésének visszásságaira és az önkéntes szellemi öncsonkítás abszurd mivoltára. A zsidó és nem zsidó magyarok viszonyának térképén Kertész Imre Nobel-díja, majd közel másfél évtizeddel később a
Saul fia Oscar-díja az a két tájékozódási pont, amely kiváló alkalmat nyújt a helyzetértékelésre. A külföldön aratott, onnan – szerencsés esetben, de nem mindig – hazagyűrűző siker története sajnos nem egyedi sztori (szintén Nobel-díjas tudósaink pályaképe éppúgy ezt a történetet meséli, mint a filmművészetben Kertész Mihály, vagy éppen Peter Lorre sorsa), bárki
megírhatná. A szükséges plusz, aminek köszönhetően Kőbányai János egyedi és páratlan nézőpontból szemlélhette az író és a film sikerét, abban rejlik, hogy ő folyóiratszerkesztőként
és könyvkiadóként mind a Sorstalanság szerzőjének, mind pedig a Saul fia főszereplőjének
elismertségébe is bőséggel invesztált a saját eszközeivel, még jóval a világsiker előtt. Ennek
megfelelően személyes kapcsolatot is ápol(t) Kertész Imrével és Röhrig Gézával, Nemes Jeles
László Oscar-díjas filmjének főszereplőjével, így a bensőséges nézőpont is garantált.
Ezzel tehát az írásom kezdetén említett elváráslajstrom minden eleme kipipáltatott, legalábbis a lehetőség szintjén.
Kőbányai kettős naplója sikerrel aknázza ki az egyedi nézőpont és a naplóforma ősszeházasítása által megnyíló lehetőségeket. A Saul fia-napló, Kertésznapló négy nekifutásban készült. A 2002-es keltezésű Kertésznapló első etapja afféle „emlékezésfutam” (47.), amely azt
követi nyomon, hogyan alakul Kertész Imre recepciója – pontosabban: irodalmi Nobel-díjáé –
a nemzetközi elismerést követő bő két hónap során. Kőbányai ezt az első nekifutást toldotta
meg öt hónappal később egy közel azonos méretű szövegszakasszal, amely már nem a siker
fogadtatására összpontosít, hanem két újabb perspektívát vesz fel Kertész sikerének apropóján. Az egyik szál a lapszerkesztő-könyvkiadó Kőbányai János és Kertész Imre munkakapcso-

2018. május

75

„

latának történetét követi nyomon a kezdetektől a világhírt követő időszakig, a másik pedig e
kapcsolat szellemi vetületeire koncentrál.
A Kertésznapló egyrészt valóban napló, abban az értelemben, hogy – többnyire a díj bejelentését követő sajtóközlemények egyike-másika apropóján – felidézi Kőbányai és Kertész
ismeretségének mérföldköveit, egészen a Szigligeten megvalósult első találkozástól kezdve.
Kőbányai sorra veszi a Múlt és Jövőben közölt legfontosabb Kertész-témájú szövegeket – például Radics Viktória a Nobel-díjas író által is kiemelkedőnek tartott Sorstalanság-elemzését,
valamint Kertész és Heller Ágnes vitáját arról, hogy Auschwitz kisiklása volt-e a történelemnek, vagy inkább annak természetéből fakadt. Kőbányai írásai soha sem illegették magukat
az abszolút tárgyilagosság álcájában (a hamis szenvtelenség soha nem volt a jellemzőjük, az
őszinte, tabudöntögető szemtelenség azonban annál inkább), és a szerző itt sem rejti véka alá
a Kőbányai-Kertész magántörténelem azon fejezeteit, amelyekben igazságtalannak, érzéketlennek, netán sértőnek találta a Nobel-díjas író némely választását vagy reakcióját – nem kímélve egyúttal önmaga azon döntéseit sem, amelyet visszatekintve elhibázottnak vél. Szó
esik többek között arról, Kőbányai miként utasította el Kertész ötletét, amikor az író – még
jóval a Nobel-díj előtt – felvetette, hogy szívesen dolgozna a Múlt és Jövő korrektoraként, miképpen arról is, hogyan zárta rövidre a Radics Viktória egzisztenciális gondjairól szóló beszélgetést egy szimpla „De kár”-ral (94.) évekkel később a már világhírű szerző, és végül hogyan tett pontot a hajdani barátság végére az a jelenet, amikor Kőbányai felkérte Kertészt,
hogy csatlakozzon hozzá társszerkesztőként, amelyre egy „Hogy képzeled?” (103.), majd egy
sietős elköszönés volt a válasz.
Persze mindez akár meg is rekedhetne a kultúrbulvár szintjén, ha a Kertész-Kőbányai viszony mélypontjainak taglalását nem ellenpontozná az empátia, valamint az, hogy a Kertésznapló tétje sokkal több annál, mintsem hogy szerzője a Nobel-díjas íróval ápolt munkakapcsolatának, majdnem-barátságának fényében sütkérezzen. Ami az empátiát illeti, Kőbányai
keserűen idézi fel azt, hogyan kezdett rá amolyan neofita hévvel az „én megmondtam” kórusára az a közeg, amely addig csak egyetlen alkalommal szentelt általános figyelmet Kertész
Imrének – nem a művei miatt, hanem az Írószövetségből való 1990-es kilépése kapcsán. Kőbányai ugyanis szókimondó következetességgel utasít el minden olyan kísérletet, amely a felelősséget a Nobel-díj előtti Kertész-recepció hiánya miatt a politikai törésvonal egyik oldalára próbálná átlapátolni: „(...) megvilágító az a tény, hogy igenis, megjelent a Sorstalanság, és
mégsem történt semmi. A Sorstalanság megjelenését és sorstalanságát nem a hatalom tiltotta
be, nem a hatalom nem kanonizálta. A magyar úgymond szellemi életben, társadalomban –
teljesen szabadon, teljesen a saját története szellemében – nem történt semmi. És nem történik ma sem. (Milyen művek esetében történt meg a kanonizálás? Megtörtént-e valaha is? Ismereteim szerint csak Ady Endrével fordult elő egyszer, és akkor is töredékesen, s leginkább
a politika felszínén.)” (37.) Kőbányai azt suggallja, hogy ez a mellőzöttség és a kimondvakimondatlanul is belőle fakadó sértettség indokolhatta Kertész Imre azon, a Nobel-díj bejelentése után a magyarságról tett nyilatkozatait, amelyek aztán még sértettebb ellenreakciókat szültek, és rögtön a kezdet kezdetén elsöpörtek minden reményt azt illetően, hogy a magyar irodalom történetében azóta is példátlan nemzetközi siker esélyt nyújtson a magyar
szellemi élet kétosztatúságának megszüntetésére. (Zárójelben jegyezzük meg: zsurnalisztaként annak idején ezen írás szerzője is hozzátette a magáét ahhoz, hogy az indulat okainak
firtatása helyett a hasonló indulattól feszülő ellenreakció legyen a válasz Kertész sokakat sér-

„

76

tiszatáj

tő nyilatkozataira. Talán nem késő az akkori indulatokat jelenkori gondolatokkal ellensúlyozni.)
Nem Kőbányai, hanem ezen esszé-recenzió szerzőjének vélekedése, hogy Kertész Imre
életműve – látszólag ellentmondva a Gályanaplóban leírt híres megállapításának: „Bármin
gondolkodom, mindig Auschwitzon gondolkodom” – egzisztencialista próza, amelynek hitelessége abból fakad, hogy origója a szerző tényleges élettapasztalatával azonos. Albert Camusnak ki kelett találnia A pestist, hogy az emberi lét végső kérdéseivel szembesíthessen. Ezzel szemben Kertészt Auschwitz „találta ki”, mert az Auschwitz-élmény definiálta írói és gondolkodói pozícióját, még akkor is, ha viszonya saját zsidóságához legalábbis ambivalens volt,
abban az értelemben legalábbis, hogy szerinte az egyén azonosítása bármilyen, önmagától eltérő kategóriával téves. Tehát – és itt már ismét Kőbányait idézem – „Kertész Imre – senkihez
sem tartozik, semmilyen azonossága sincs – csak a saját, Kertész Imre névvel lefedhető egzisztenciális azonossága.” (129.) Vagy ahogyan a Nobel-díjas író fogalmaz a Valaki másban:
„Csak nem kívánjátok tőlem, hogy megfogalmazzam nemzeti, felekezeti és faji hovatartozásomat? Csak nem kívánjátok tőlem, hogy – identitásom legyen?” (Valaki más, Magvető, Budapest, 1997., 168. o.) Az Auschwitz-élménybe ágyazottság miatt viszont a zsidóság elválaszthatatlan a Kertész-életműtől, még akkor is, ha a Nobel-díjat követő recepció mintha olykor
igyekezett volna leválasztani azt a szerzőről és művéről. Kőbányai Kertésznaplójában a provokatív kérdésfeltevésektől sem ódzkodó részek egyik legizgalmasabbika azt firtatja, a Nobel-díjig miért nem engedte a saját kánonja szerinti első vonalba Kertész Imrét az a közeg,
amelynek zsidó identitása legfeljebb abban merül ki, hogy kész könnyű kézzel osztogatni az
antiszemitizmus billogát, és hogy miért zárkózott el a világsikert követően Kertész attól,
hogy kifejezetten zsidó fórumokon szerepeljen: „Az »írócsinálók« tehát az én filmem forgatókönyve szerint a következő döntést indítványozták: Rendben. A Sorstalanság lehet nagy regény, sőt: a szerzője is – persze, módjával, s bizonyos érkezési sorrendet s egyéni szempontokat, amelyek nem rá tartoznak, betartva – lehet jelentékeny író, de csak egy feltétellel. Nem
lehet zsidó. Nem lehet zsidó író. (Az, hogy magyar vagy hogy magyar zsidó: indifferens, hiszen magyarul ír az istenadta.) Azaz nem szerepelhet a most létrejött zsidó fórumokon. (...)
Kertész témáját – ez kétségtelen – nem lehet megváltoztatni: hiszen az – megváltoztathatatlanul zsidó. No problem. Legyen zsidó helyett emberi. Az örök emberi. Ez így formásabb, csinosabb, frappánsabb s mindenkinek eladható. Hiszen az rasszizmus és politikailag sem korrekt, ha furtonfurt azt vizsgáljuk, ki kicsoda, ki fia borja, honnan jött – amikor itt »voltaképpen« az általános (globális) emberi természetről, apokalipszisről van szó. Ez a mi narratívánk, ha úgy tetszik: követelményünk. Cserébe be- és kiajánljuk itthonra, külföldre, s bekerülhet a csapatba, amellyel a frissen megnyílt határokat és igényeket kitöltjük és kihasználjuk.” (92.)
Az imént idézett passzus is szépen példázza, hogy a Kertésznapló nem csupán Kertész Imréről és Nobel-díjának utóéletéről szól, hanem egyúttal arról is, ami Kőbányai János munkásságának fókuszában állt az elmúlt bő három évtizedben: arról ugyanis, hogy hol volt a múltban, hol van a jelenben, és hol lehet a jövőben a zsidóság helye a magyar kulturális térben –
ez a fáradhatatlan kutatómunka a közelmúltban olyan monumentális és hiánypótló irodalomtörténeti művekben teljesedett ki, mint A magyar zsidó irodalom története. Kivirágzás és
kiszántás (Múlt és Jövő, 2012), valamint a Szétszálazás és újraszövés. A Múlt és Jövő, a Nyugat
és a modern zsidó kultúra megteremtése (Osiris, 2014). A Kertésznapló lapjain ennek megfele-

2018. május

77

„

lően megjelennek a lapszerkesztő, könyvkiadó és filológus Kőbányai János küzdelmei, sikerei, kudarcai és kihívásai. Valamint megannyi önvallomásos részlet arról, hogyan talált rá a
Kertésznapló szerzője önnön zsidó identitására, mely részletek arra engednek következtetni:
Kőbányai alkalmasint a regény műfajában is izgalmasan nyúlhatna ahhoz a kérdéshez, milyen identitásváltozatokat kínál a huszonegyedik század elején zsidónak lenni Magyarországon.
Az eredeti Kertésznaplóhoz fűzött, 2012-es keltezésű ráadás újabb tíz év távlatából igyekszik levonni a Nobel-díj utóéletének tanulságait, azt követően, hogy erre a Mentés máskénttal maga Kertész Imre is kísérletet tett. A húszegynéhány oldalnyi hozzátoldás valójában
helyzetjelentés a magyar kultúra és értelmiség jelenlegi állapotáról, valamint arról a – Kőbányai szavaival élve – „tabu-hazugságról”, miszerint „a zsidó létezés nem külön entitás, s ezért
nem különíthető el a magyarságtól, ennélfogva a magyar társadalomban és szellemi életben
pozíciója nem vizsgálható. Ez a tabu alá vont szociológiai, történelmi igazság nem azt kérdőjelezi meg, hogy ennek az identitásnak és szerepvállalásnak van-e helye, jelentősége, értéke,
funckiója, pozíciója a magyar társadalom és kultúrafejlődésben, hanem azt, hogy létezik.
Ezért nem lehet diskurzusa. A diskurzuskezdeményezőket keményen büntetik, pontosabban:
kirekesztik. Történjen a diskurzusfelvetés bármilyen irányból is.”
A Kertésznapló tehát nem csupán egy Nobel-díjas író recepciójának az áttekintése, valamint a szerző és Kertész Imre kapcsolatának mérlege, hanem egyúttal kiváló példája is annak, miféle kérdésfeltevésekre, meg nem kezdett diskurzusokra, párbeszédekre és új kezdetekre teremthetett volna alkalmat a Sorstalanság írójának világsikere, ha szellemi életünk
képes és hajlandó lett volna élni ezzel a lehetőséggel. Kőbányai János azt sugallja: a kármentés talán fáziskéséssel is lehetséges.
Kőbányai szinte törvényszerűen ismerte fel a Kertésznapló folytatásának lehetőségét a
Saul fia példátlan nemzetközi diadalútjában. A Saul fia-napló leginkább talán azért kívánkozhatott szerzőjének tollára, mert a mozgóképes alkotás végeredményben ugyanazt a törekvést
vitte sikerre a film eszközeivel, amely Kőbányai alkotói tevékenységének homlokterében áll
az elmúlt bő három évtizedben. Nemes Jeles László filmje ugyanis éppúgy szakít a holokauszt-filmek konvencióival, mint ahogyan Kőbányai igyekszik íróként, szerkesztőként és
lapkiadóként is kimozdítani a zsidóság és magyarság viszonyáról szóló diskurzust a hagyományos keretekből. A történelmi pillanat jelen idejű megragadása, valamint a naplóíró egyéb
műveivel kialakítandó metaszöveg-viszony lehetősége tehát eleve adott volt. Ami pedig a recenzióm kezdetén vázolt elváráslajstrom harmadik elemét illeti, a Kőbányai-Kertész kapcsolat, valamint a naplóíró és Röhrig Géza viszonyának különbségei egyúttal azt a csapdát is elkerülhetővé tették, hogy a Saul fia-naplóval a szerző egyszerűen csak ráhúzza a film sikerét a
Kertésznapló már kipróbált kaptafájára.
A Saul fia-naplóban megjelenő mester-tanítvány viszony ugyanis éppen a fordítottja a
Kertész-Kőbányai kapcsolatnak. A film főszereplője, Röhrig Géza – akinek személye a nagyközönség szemében talán még emblematikusabban kapcsolódik az alkotáshoz, mint a rendező Nemes Jeles Lászlóé – ugyanis nem csupán a Kőbányai által főszerkesztett folyóirat rendszeres szerzője, de első, hamvasztókönyv című verseskönyve is a Múlt és Jövő kiadásában jelent meg 1995-ben. A Saul fia világsikere előtt megjelent hét Röhrig-kötet közül négy látott
napvilágot a Kőbányai által vezetett kiadó gondozásában. A Röhrig-Kőbányai kapcsolat
azonban nem pusztán a szerző és szerkesztő viszonyának barátsággá éréséről szól. Aligha-

„

78

tiszatáj

nem inkább arról, hogy az írói-szerzői együttműködést és a személyes szimpátiát is ugyanaz
táplálhatta – mindkét alkotó hasonló viszonya önnön zsidóságához: „(...) az ellenőrizhetetlen
és változó érzelmi szimpátián kívül, s akár azok ellenére, Gézával a zsidó kultúra (irodalom)
elegáns voltáról való meggyőződés szalmaszála s az abba való folyamatos, elkeseredett kapaszkodás köt össze.” (10.) Kőbányai tehát – mint ahogyan a Kertész Imréét is – Röhrig szellemi teljesítményének aspektusait és előtörténetét elég alaposan ismeri ahhoz, hogy avatott
nézőpontból ítélje meg a hazai recepció alakulását.
Mindazonáltal a Röhrig-siker és Kertész Nobel-díja között van egy lényeges különbség,
amely önmagában is biztosította, hogy a Kertésznapló szerzője a Saul fia-naplóval ne essék az
önismétlés csapdájába. Röhrig ugyanis úgy lett a Saul fia főszereplőjeként egy csapásra világhírű, hogy – bár filmrendezőként szerzett diplomát és a rendszerváltás hajnalán ő játszotta Madaras József Eszmélet című filmsorozatában József Attila szerepét – munkásságában korábban a mozgókép helyett inkább az irodalom jutott hangsúlyos szerephez. Nem véletlen,
hogy Kőbányait a Saul fia-napló nyitányában – Röhrig Gézával ápolt barátsága történetének
áttekintése mellett – leginkább az foglalkoztatja, hogyan hat a film világában elért siker
Röhrig Géza, az író-költő recepiójára. Kőbányai nem hagy kétséget affelől, hogy az „írócsinálóknak” – akárcsak Kertész Imre esetében – Röhrig kapcsán is bőven lett volna törlesztenivalójuk: „Géza is megírt egy tekintélyes költői életművet, amelynek – a súlyához képest – szinte
nem volt recepciója. Az antirecepció elválaszthatatlan az őt közlő-elismerő-éltető, de életben
nem tartó, hasonló »kulturális tér« recepcióhiányától.” (12.) A Saul fia-napló kéziratának lezárásáig megvonható mérleg nem túl biztató: „Géza versei egy egész kolumnán jelentek meg
a siker visszagyűrűzése nyomán az Élet és Irodalomban (2015. június 12.), a jelenlegi magyar
»kulturális tér« zászlóshajó-médiumában, amely eleddig nem kényeztette el a publikálás és a
recepció gesztusaival (Péter; Itt; Origo; Önarckép; Miskolc). Anélkül, hogy legalább most írattak volna az életművéről egy átfogóbb elemzést. Egy jelzést, hogy a most színészként híressé
vált személyiség költő, akivel ezért az irodalmi szemlének eredendően dolga lenne. Ezt »elintézni« egy interjúval ugyan kevesebb elmélyülést és fáradságot igényel, de ami a populáris
tévés személyiségeknek (Friderikusz, Baló), vagy akár a Blikk szintű bulvársajtó érdeklődését felkeltette, az a vezető kulturális erőtér ingerküszöbét tovább már nem borzolta.” (2021.)
Kőbányai felidézi azt a pillanatot is, amikor Röhrig tudatta vele a legújabb verseskötetét
illető terveit, valamint azokat a megfontolásokat, amelyek kiadóváltoztatásra késztették: „– A te
érdeked is, a mi közös érdekünk, hogy a Magvetőnél jelentessem meg a következő kötetemet.
Az ügyet, amit képviselünk, ki kell végre vinni a nyilvánosságba, szélesebb közönség számára. Közönségtalálkozókra járok, zsúfolt házak előtt mesélek a zsidóságról, haszid filozófiáról,
a soáról – tátott szájjal hallgatják, és megtapsolnak. Nem maradhatunk örökre a marginalitásban! Elmegyek tőled, de csak azért, hogy megerősödve, egy megnyert közönséggel térjek
vissza. Erre kell kihasználni ezt a sikert, ami, tudom, csak időleges. Nézd a Heller Ágnes példáját. Világhírű, és neki már mindegy, hogy hol publikál – nálad, s ezzel a zsidóság súlyát,
rangját növeli.” (21.) Bár a szóban forgó verseskönyv Az ember aki a cipőjében hordta a gyökereit címmel valóban megjelent a Magvető Kiadónál 2016-ban, a végső mérleg megvonása
még korai volna – talán csak évek múlva érik meg majd az idő arra, hogy eldöntsük: Röhrig
Géza tervei valóra váltak-e. Annyi azonban kétségtelen, hogy ez az epizód is sokatmondó látlelettel szolgál a jelenkori magyar kulturális szcéna működéséről.

2018. május

79

„

Az Oscar-díjas film forgatókönyvéhez segédanyagként használt tényirodalom áttekintésének apropóján Kőbányai Saul fia-naplója a magyar holokauszt-irodalom műveit is lajstromba veszi Nyiszli Miklós – részletekben már 1946-ban megjelent – Mengele boncolóorvosa
voltam Auschwitzban című könyvétől Keszi Imre és Gera György munkáin át egészen Ember
Mária regényeiig, hogy végül arra keresse a választ: beszélhetünk-e a magyar zsidóság tragédiája kapcsán olyan „kollektív emlékezetről”, amely a magyar társadalom egészében általános érvényű volna. Kőbányai válasza egyértelmű „nem”, és okfejtése szerint Kertész Nobeldíjának, valamint a Saul fia sikerének az utóélete is támpontokat adhat e hiány kiváltó okainak megértéséhez: „(...) a Saul fia (és a Kertész Imre Sorstalanságának) recepciós modellje talán megvilágítja az emlék-elutasítás egyik mozgatórugóját. Ennek az az oka, hogy már létezik
egy másik kollektív emlék, amely a normateremtés igényével lép fel. A zsidók, vagy ami
ugyanaz: az áldozatok kollektív emléke és elbeszélése. S ez két oldalról is kívülről jön, oktrojálódik a normateremtés igényével – az elkövetők emléke és az ebből kialakult azonossága
irányába. Többszörösen kívülről, mert a zsidók/áldozatok kollektív emléke számukra a maga
természeténél fogva: külső. S ez az eredetében külső emlék megerősödést nyer a külföld recepciójában. Ezért az a képzet jöhet létre, hogy mint a hajdani szövetséges hatalmak – most a
nyugati államok – a kultúrában támadják Magyarországot a holokausztban játszott elkövetői
szerepéért. Ebben a legmegdöbbentőbb csavar volt Kertész sikere – amely abból a Németországból indult, amelyre 100%-ban át lehetett (volna) tolni a magyar zsidók elpusztításáért a
felelősséget. A zsidó/áldozati kollektív emlék e kívülről érkezése okán csak felületes azonosulást kínál.” (36–37.)
Apropó németség: Kőbányai bőséges figyelmet szentel annak a kérdésnek is, nemzetközi
szinten miért éppen Izrael és Németország tanúsította a legcsekélyebb érdeklődést a film
forgalmazása iránt. Kőbányai érvelése szerint a zsidó állam részéről megtapasztalt fogadókészség-hiány oka elsősorban abban rejlik, hogy a film homlokegyenest ellentmond az izraeli
kollektív emlékezetnek: „[A] filmben szereplő zsidók, az áldozatok népe, akikről a fiatal izraeli vagy a nem »a holokauszt földjéről« (Európából) idevándorolt azt hallotta-tanulta, hogy ez
a nép Auschwitz porából született újjá, mint a főnixmadár. Azonban a zsidók, akikkel e filmben szembesül, homlokegyenest ellenkező képet mutatnak a saját történelme origópontjáról,
mint amelyet oly töretlen fáradhatatlansággal tanítottak-sugalltak neki. Ezek a zsidók ugyanis nemhogy »birkaként mentek a vágóhídra«, s e birkák nyelvén, jiddisül beszéltek (mely
nyelvet és kultúrát szinte betiltották Izraelben, s csak az utóbbi években enyhült meg vele
szemben a szigor), hanem együttműködtek a németekkel a halálgyár működtetésében.” (43.)
A német fogadtatás kapcsán pedig azt a kérdést teszi fel Kőbányai: miként lehet, hogy „megannyi filmet, ahol a németek kegyetlenenek, embertelennek mutatkoznak, elfogadnak, de ezzel a filmmel, ahol ilyesmiről metsző eleganciával szinte szó nem esik, mégsem tudnak vagy
kívánnak szembesülni.” Kőbányai meglátása szerint azért nem, mert a zsidó sondernkommandósokat központjába állító alkotás „döbbenetes élethűséggel mutatja meg azt az Auschwitz-bugyrot, ami azért mégiscsak német márka, mint a Volkswagen, Siemens vagy a Bayer
Aspirin, ezt a német know how-t nem németek, hanem zsidók működtetik.” (51.) Ezt illetően
azonban vitába kell szálljak Kőbányaival: az elutasítás oka szerintem abban rejlik, hogy a holokauszt-filmek hagyományaival szakítva a Saul fia elveti az abszolút áldozat/abszolút bűnös
dichotómiáját, és ezáltal megfosztja a nézőt a hárító azonosulás lehetőségétől. Nemes Jeles
alkotását ugyanis Spielberg filmjével ellentétben nem lehet úgy nézni, hogy a végén az legyen

„

80

tiszatáj

a katarzis: „bizony, akkor olyanok voltunk, mint a Ralph Fiennes által megszemélyesített táborparancsnok, de mára már mi lettünk Oskar Schindler”.
A Saul fiában ugyanis a katarzis csak metafizikai-teológiai síkon működik (de ott példátlanul erősen), és Kőbányai filmelemzésének talán éppen az a legizgalmasabb része, amikor
az Oscar-díjas alkotás ezen aspektusait veszi sorra, a János jelenéseit a film kontextusába vonó képi utalásoktól a pietàkat idéző keresztény ikonográfiai elemeken át az eltemetésmotívumnak a zsidó vallásgyakorlat szempontjából tévesen szerepeltetett (bár a film dramaturgiájában hibátlanul érvényesülő) elemeiig. Kőbányai szövegének ezen szakaszai izgalmas
– írásom terjedelmi keretei között nem abszolválható – lehetőséget kínálnak az összevetésre
Georges Didi-Huberman Túl a feketén című munkájának megállapításaival is: a francia művészettörténész-filozófus ugyanis amellett, hogy kutatási területének megfelelően alapos elemzést nyújt a film vizualitásáról, Saul történetében a Mózes-mítosz motívumainak, valamint a
mese logikájának kifordítását ismeri fel egy, a Kőbányaiétől eltérő nézőpontú, de ahhoz hasonlóan elkötelezett értelmezés keretében.
Kőbányai János kettős naplója tehát sokrétű olvasmány. Az ezredfordulós magyar kultúra
két eddigi legnagyobb nemzetközi sikerének és azok honi recepciójának krónikája, amely a
bulvárosság határaitól mindvégig távol maradva a bennfentes pozícióját is magától értetődő
természetességgel vállalja fel. Mindemellett pedig közös gondolkodásra csábít zsidó magyarok és nem zsidó magyarok viszonyáról, valamint korunk magyar kultúrájának működéséről.
Kőbányai János Saul fia-napló, Kertésznapló című munkája arra a felelős értelmiségi hozzáállásra szolgáltat példát, amely a magyar és magyar zsidó kultúra e két közös sikerében felismeri a lehetőségét annak, hogy kiprovokálja azt a párbeszédet, amellyel bő hét évtizede adósai vagyunk egymásnak és magunknak.

mérlegen

NAGY MÁRTA

Baka István költészetei
BORSODI L. L ÁSZLÓ: MASZK ÉS SZEREPJÁTÉK

Kalligram Kiadó
Budapest, 2017
303 oldal, 2990 Ft

Egy időtálló költői életmű léte dinamikus, folyamatosan dialógusképes, hiszen állandóan megújuló értelmezéseiben létezik, ilyen értelemben soha nem lehet lezárt, befejezett –
tartja az irodalomkritika egyik alaptézise. Igaz ez a dinamikus lét Baka István életművére is. Mi sem bizonyítja ezt jobban, mint az, hogy újabb fontos állomásához érkezett a Bakakritika: Nagy Gábor 2001-es monográfiája után ismét egy
szintetizáló jellegű mű látott napvilágot: Borsodi L. László
Maszk és szerepjáték című kötete. Szándékosan kerülöm a
monográfia terminust, hiszen kétségtelen, hogy választott
tárgyát kimerítően, teljességre törekvő igénnyel mutatja be,
tárgyválasztása, értelmezési kerete és a kötet koncepciója
mégis eltér egy klasszikus monográfia struktúrájától. Ugyanakkor olyan mélységű és következetességű feldolgozása Baka költészetének és a hozzá fűződő szakirodalomnak, ami
egyértelműen monografikus igényű. Ahogy Bombitz Attila
fogalmazott a kötet bemutatóján: egyszerre nyit és zár, nyitja
és zárja az életművel foglalkozó eddigi munkákat. Ez a szerepe pedig különösen hangsúlyos, hiszen úgy nyúl Baka költészetéhez, ami sok szempontból különbözik az eddigiektől.
A szerző pontosan megfogalmazza, hogy műve recepcióesztétikai interpretáció, ám nem terjed ki a Baka-életmű egészére, pusztán a költő testamentumának tekintett Tájkép fohásszal című kötetet emeli be az értelmezésbe. „(…) a költő
halála előtt megszerkesztett, a szerzői kanonizációs gesztus
révén az életművet lezártnak és véglegesnek felmutató, tehát
költői testamentumnak tekintett Tájkép fohásszal című kötet
kritikai horizontban történő olvasata és újraolvasása kíván
lenni.” – írja. Tárgyválasztása nemcsak a fent megfogalmazott, izgalmas műfaji kérdéseket veti fel, hanem legalább enynyire messzire vivő recepcióesztétikai kérdéseket is. A költő
ugyanis élete utolsó évében, 1995-ben szerkesztette meg az
általa teljesnek tekintett poétikai életművét: bizonyos verseket beemelt, másokat kihagyott, de ami ennél is mélyebb értelmezési kérdéseket vet fel, ciklusokat rendezett át. Élete

„

82

tiszatáj

alkonyán, a halál biztos tudatában tehát újraolvasta és felülírta saját életművét. Ezzel szinte
felszólította a kritikát, hogy hasonló módon közelítsen a szövegeihez, másrészt pedig arra
késztette, hogy a saját korábbi szövegeit is gondolja újra, hiszen ezzel a gesztussal mintegy
zárójelbe tette a korábbi kötetekről szóló kijelentéseket.
Borsodi L. László meghallotta és elfogadta ezt a felszólítást, ezzel a tudatossággal közelít
tárgyához, és pontosan, már-már szigorú következetességgel kijelöli munkája kereteit, amit
aztán precízen végig is visz. Pontosan tudja, hogy a recepcióesztétikai megközelítés akkor valósulhat meg, ha dialógusba hozza az eddig megjelent szakirodalomnak azt a részét, mely az
egyes Baka-kötetekre vonatkozik. Ilyen módon nemcsak a Tájkép fohásszal recepcióesztétikai értelmezését végzi el, hanem a szakirodalomét is. Megközelítésében egyértelműen érezhető, hogy ahhoz a kritikusi generációhoz tartozik, melynek tagjait már nem köti személyes
élmény Bakához, ezért olyan tisztán kritikusi attitűddel tud közelíteni a költői hagyatékhoz,
amit a későmodern szövegvilágra jellemző nyelvi megelőzöttség megkövetel, a személyes
érintettség azonban megnehezít, sőt talán lehetetlenné is tesz. Saját megfogalmazása szerint
a szövegvilágok organikus egységként való értelmezését úgy szeretné elvégezni, hogy közben párbeszédet folytat a művek recepcióját meghatározó, abban mérvadónak számító kritikai szólamokkal.
Tárgyválasztása és kritikai szemlélete maga után vonja jellegzetes és szintén pontosan
definiált értelmezői szempontjait is: „Amennyiben ugyanis ez a késő modern alapozású szerepköltészet a nyelvi megelőzöttség tapasztalatával szembesít, a ciklusok mint nyelvi képződmények a szerepjátékosoknak mint hagyomány- és kultúraértelmező metaforikus alakzatoknak a keretei. Így olvasatomban a metaforikus-szerepjátszó versnyelvnek az értelmezése
összekapcsolódik annak a poétikai koncepciónak az értelmezésével, amely a ciklusváltások
és a gyakran ezzel összefüggő szerepváltások miértjét is vizsgálja.” Ezzel magyarázható a kötet alcíme, mely Baka István költészeteiről beszél: „Az idegent a sajáttal rokonító, illetve a sajátot mással idegenítő, ezért a költői nyelvet többszólamúvá tevő késő modern nyelvfelfogás,
a szerepjáték és maszköltés mint (szöveg) hagyomány- és kultúrateremtés, valamint az így
teremtődő metaforikus versvilág alapján nem Baka István költészetéről, hanem költészeteiről beszélek. Ezt a többes számot indokolja a Baka műfordításaiból eredeztethető szerepjátékosok hatása is.”
Következetesen végigviszi ezt a koncepciót, aminek egy feszes, fegyelmezett struktúra és
gondolatmenet lesz az eredménye, mely a Baka-testamentum és a vonatkozó szakirodalom
legmélyebb rétegeit is feltárja. Ezzel lezár, vagy legalábbis kérdőjelessé tesz bizonyos kritikai
attitűdöket, ugyanakkor új horizontokat nyit meg. Nehéz nem észrevenni, hogy ez a koncepció erősen rímel Baka vers- és ciklusépítési stílusára, ami egy újabb izgalmas réteggel gazdagítja a szöveget.

2018. május

83

„

ZSIDÓ FERENC

Az emberen túli ember
BORSODI L. L ÁSZLÓ: UTOLÉR, SZEMBEJÖN

Pallas-Akadémia Könyvkiadó
Csíkszereda, 2016
80 oldal, 18 lej

Otthonos terepen maradva, újabb prózaverskötettel jelentkezett a csíkszeredai Borsodi L. László. Az Utolér, szembejön
egy „trilógia” záró része: folytatása a Feljegyzések a földről és
Parton című korábbi köteteknek. E könyvvel olyan triptichon
jött létre, mely a szerzői szándék szerint a maga zárt alakzatával mindent elmond létről és nemlétről, kapcsolatokról és
azok hiányáról, életcélokról és azok feleslegességéről.
A kötet 7 ciklusba rendeződő 49 verse (kell még számmisztika?) mintegy összefoglalja, mélyíti és általánosítja az
előző kötetekben felvetett kérdéseket.
A beszélő többnyire passzív, amolyan „könyöklök és hallgatok” alapállásból vizsgálja önmagát és a világot: a végre, az
élet egészére gondoló, létösszegző ember jelenik meg a versek többségében, józanul, talán kiábrándultan készít mérleget, emlékezik, de nem ítélkezik: már nincs szenvedély, csak
belenyugvó megállapítások.
Gyakori az a vershelyzet, hogy a lírai én megszólít egy
láthatatlan, arcot/nemet nem öltő lényt (magát a létet?), és
őhozzá beszél te-beszéddel, de párbeszéd, igazi kommunikáció nem alakul ki, csak egyirányú közlés. Talán nem is csoda,
hisz a beszélő kényelmetlen dolgokat mond ki: „Hagysz eltévedni, felejteni ebben a zűrzavarban, nehogy kimondjam azt
is, amire nem számítasz.” (Mielőtt mindent)
Megítélésem szerint a kötet legjobb, legmélyebb és őszintesége miatt zavarba ejtő darabja a Füvekre mázolva című:
„Ha csörömpölnek is bennem múltam bábui, zajukat legyűröm vagy elengedem, kiüresedett kertjeimbe nem ültetek
újabb gyerekkort.” Egy kis kései József Attila-utánérzet olvasható ki ebből versből (is), a rezignációt felváltja a sztoikus
beletörődés.
E kötetben kevesebb tájelem jelenik meg, mint az első
kettőben, itt is vannak versek, melyek a konkrét látványból
indulnak ki, de aztán a tájlíra átvált szürreálisba. Például:
„Tartós tél következhet: a híd felől érkezik lyukas nadrágban
egy angyal.” (A föld alatti város)

„

84

tiszatáj

Társhiány, a társas magány állapota is kiolvasható Borsodi prózaverseiből, mintha az
ember eljutott volna a létezés olyan szintjére, (lásd: összegzés, búcsú stb.), amikor a magányos gondolkodás előbbre való, mint a társas lét: „Csendedet mindig hozzám mérted, hozzám
a szó szegődött.” (Városaimban a tornyok)
„Marad árnyékodból az árnyad. Azt mondják: végtelen. Nem is volt kezdete.”
Olykor nosztalgikus hangulat is felbukkan, a szerelem, a bensőségesség vágya, de e vágyakozást a lírai én a vers végére leépíti, szétfoszlatja: „A semmid lennék, ha már örök bolyongásomban velem tartasz, csak ne gondolj rám, türtőztesd magad! Engedd: szokjon hozzám a félelem!” (A tegnapi város)
Olykor az az érzése az olvasónak, hogy a lírai én a párjával, társával pöröl, de minduntalan felbukkannak olyan utalások is, hogy nem férfi-nő viszonyról van szó, hanem valami általánosan emberiről. Vagy éppen Isten és ember viszonya a tét: „Kikényszerített igenjeimből
éltél, és nem érdekelt, hogy épült bennem a tagadás tornya.” (A tagadás tornya).
A kötetben tréfás aforizmára is akadunk, de a humor keserű: „Halványodom, akár kondenzcsík az égen”.
A kötetet keretező két ciklus címe (Összeér, utolsó; Szembejön, utolér) egy-egy variáció a
kötet címére (Utolér, szembejön) így tág mezőben asszociáló költői játék jön létre.
„Nem próbállak újra kitalálni. Már a tárgyakban sem bízom. Igyekszem legyőzni az undort, nem késleltetni, ami úgyis szembejön, utolér.” (Szembejön, utolér)
A kötet záróverse igen erős, mintegy összefoglalja a könyv lényegét, ugyanakkor visszautal a két előbbire is.
„A tájon túli tájban a tekintet befelé keresne, de nem part a part, a távoli hegy nem veszteség. A földön senki, az évek vízre írt nyomok. (…) Összeolvadnak a mondatok”. (A tájon túl)
A korábbi kötetekben több volt a szubjektív benyomásokra, impressziókra épülő vers, e
harmadikban is vannak effélék, de gyakoribb a képmentes gondolati közlésforma, vagy éppen a látomásosság. Indázóan jelennek meg az olyan motívumok, mint angyal, fű, hó, város –
jelentésük egyre gazdagozik, árnyaltabbá válik. Így egy pontosan körülhatárolható világ jelenik meg a (három) könyv lapjain, az ismétlődő toposzok és a nyelvi eszköztár sajátossága
egyedivé teszi a szerző stílusát. Helyzetérzékelésből egzisztenciális kérdésfelvetésig jut el a
kötet minden darabja, nincsenek üresjáratok, s bár a hét ciklusra való osztást kicsit öncélú
művészi gesztusnak érzem (hogy a hetedik te magad légy…), de mindent összevetve egy jól
felépített, lecsupaszítottságában gazdag gondolatvilágú, az élet értelmét, illetve értelmetlenségét firtató, a számvetésben könyörtelenségig őszinte versvilág tárul fel.
Prózaversekről beszélünk, vagyis prózában megírt líráról: amint erre már utaltam, sajátos ritmusa, lüktetése van minden szövegnek. Érezhető, hogy a szerző műfajtudatos, hogy
nem parttalanul áramlanak a gondolatok, hanem minden szónak, kifejezésnek megvan a helye. A prózajelleg ad egyfajta szabadságot, de a sűrítettség, képszerűség ugyanúgy jellemző e
szövegekre, mint a hagyományos versekre. Igen, Borsodi a prózaversnek a romantika idején
kialakult vállfaját műveli: tömör nyelvezetű, változatos hang- és gondolatalakzatokat, trópusokat alkalmazó forma ez, melyet a német romantikusok a lázadás és a totális művészi szabadság kifejezéseként alkalmaztak. A magyar irodalomban jelenleg kevésbé népszerű, ezért
volt jó ötlet Borsodi részéről, hogy eme triptichon révén „védjegyévé” alakította – és kihozta
belőle, amit lehetett.
Kíváncsi vagyok, merre fog továbblépni?!

2018. május

85

„

LENKES LÁSZLÓ

Két tó között léggömb
HAKLIK NORBERT: TOM H ANKS A VIZEK FELETT

Scolar Kiadó
Budapest, 2017
160 oldal, 2750 Ft

Haklik Norbertnek egy évtizednyi szünet után jelent meg új
prózakötete a Scolar kiadó Live sorozatában. Olyan fiatal kortársak mellett szerepel, mint Herczeg Szonja, Ferenc Mónika
vagy Czinki Ferenc. A viszonylag nagyobb szünet egy sor fontos kérdéssel szembesítheti a szerző eddigi munkásságát kísérő kritikust. Nem véletlenül soroltam fel néhány fiatal nevét. Haklik a többi névvel ellentétben jóval tapasztaltabb
prózaíró. A kilencvenes évek második felében jelentkezett első kötetével. Nemzedékéhez olyan jeles írók tartoznak, mint
pl. Térey János, aki a kötet hátlapján írt ismertetőjében szóvá
is teszi a megjelenés idejével kapcsolatban felmerülendő
kérdést: voltaképpen visszatérőként új kezdetről, vagy egy
évtizednyi ugrás utáni szerves folytatásról van-e szó. A százötven oldalnyi kötet nyolc novellájának világa, nyelvezete,
témái kapcsán megállapítható, hogy részben mindkét jelenséggel számolhatunk. A Haklik-világ továbbírásával és egy
kiadósabb szünet utáni új kezdettel szembesülünk.
A 2006-ban beálló hirtelen törésvonala mentén vázolható fel az a sor tényező, amelyek meghatározták a szerző életét és a későbbi, szépirodalmi munkájához való viszonyát.
Haklik évekig egy budapesti, konzervatív lapnál dolgozott
meghatározó újságíróként, amikor a munkáját, országát, addigi életét maga mögött hagyván, a csehországi Brünnben telepedett le, ott alapított családot és egy multinacionális cégnél dolgozik azóta is. Több interjúban is vallja, hogy az újságírást már-már robotszerű, mechanikus műveletként volt
kénytelen űzni az adott budapesti lapnál, és ezen szeretett
volna változtatni úgy, hogy a prózaírást mégis folytatni tudja.
Az újságírásra az írás alkalmazott fajtájaként tekint Haklik,
így az erős, merész publicisztikai nyelvezettel fémjelzett újságírását végül felváltotta a szépirodalom. A „karakteres
hang és kiforrott látásmód” (Térey) túlnyomórészt újságírói
gyakorlatának köszönhető. Alkalmazott írásgyakorlatából
adódóan a nyelvi, írásbeli készsége, stílusa magas fokú, otthonosan mozog egyszerre több nyelvi regiszterben is. Annak

„

86

tiszatáj

ellenére, hogy Haklik elutasította a történelemből (és implicite a politikából) való közvetlen
ráhatást, a kötet tragikomikus kistörténetei mögött a legújabb kori magyarországi, romániai,
szerbiai, németországi stb. politikai és történelmi események tárulkoznak fel, a jelenünket
meghatározó, nyomasztó, elfajult kapitalista, politikailag kvázi semleges élethelyzetek mentén. A fenti hatások mellett, alapvetően néhány újabb nyelvi kísérlettől eltekintve, az előző
köteteit írja Haklik tovább, aminek kiváló példája a kötet nyitó novellája is, ami egy romantikus legendára alapozott, tragikomikus, groteszk, politikai, meseszerű elbeszélés.
A kötetszerkesztés koncepciója nyilvánvaló. Az első novella közvetlenül abban a székely
mitológiai miliőben folytatódik, ahol tizenegy évvel ezelőtt megszakadt. A sok port felkavart,
megosztó, híres-hírhedt előző kötetének, a Big Székely Sónak a világával érintkezik. A Történet Kutyusról, aki medve volt, első látásra is egy játékos (már a címben szereplő szójáték is
erre való utalás), parodisztikus, kortárs mese, amiben a jó és a rossz kozmikus harcáról kapunk képet, enyhén meghempergetve nemzeti porcukorba. Haklik a szó és a máz mestere.
Frappánsan álcáz minden olyan (politikai) utalást, ami a mesés, népies köntös nélkül, pusztán a napi politikai mókuskerékbe szorult, mai átlag magyar, nemigen gondolkodó ember realitásának az alapja lehetne. Az elbeszélés szórakoztató módon vezet be egy olyan feketefehér mitológiába bennünket, aminek dichotomikus alapja szerint, egyik pólusa a tiszta, a
mind benső, mind külső természetéhez közeli (magyar) fél, ellenben az örök másikkal, a korrupt pólussal, ami a társadalmat, a repressziót, a kizsákmányolást képviselő nem magyar (itt
történetesen román) ellenség. Ezek konfliktusa majdnem az utóbbi javára zárul, ám a legvégén mégis a sors (isten, a természet stb.) beavatkozásával mégis győz a nagybetűs igazság.
A mitológiák strukturáltak (Barthes), elemeikre bonthatók, felépíthetők, és nem túl mozgékonyak. Itt sincs egyébről szó, egyfajta parodisztikus meseformába zárva.
Haklik elmondása szerint nem a történelem, inkább a családtörténetek és azokhoz hasonló mikrotörténetek keltik fel érdeklődését. A kötet budapesti bemutatóján a szerző úgy fogalmaz, hogy ez a kötet a „rituális gyilkos”, kiölte belőle a szépirodalmi értelemben vett múltját és egy új kezdést feltételez. Ez a látszólagos kezdés a kötet második szövegére tehető. Az
említett könyvbemutatón Haklik egy találós, pop kulturális analógiát von irodalmi világának
transzformációja és egy zenei jelenség között. Elmondása szerint úgy lehetne rávilágítani eddigi munkásságára, mint a Beatles zenekar opusára. Miszerint előző kötetei a Beatles korai
pop slágereihez hasonlíthatók, a Tom Hanks-es kötet pedig a kései Beatlesszel vonható párhuzamba, amit a nyitottság, a kísérleti attitűd, a merészebb, szabadabb, nem feltétlenül a populáris zenére hegyezett fülű auditóriumnak írtak. Ez a hasonlat részben helytálló is, lévén
Haklik e novelláskötetével olyan nyelvi kísérletekbe kezd, ami eddigi prózavilágára nem volt
jellemző. Szövegbe illeszt számítógépes ábrákat, fotokollázsokat, áthúz, besatíroz szavakat,
nem használ nagy kezdőbetűt stb. A kötet második novellájának címe is egy ilyen áthúzás.
Szövege stilisztikailag kitűnően megírt szöveg, ami a kritikánk bevezetőjében taglalt újságírói korszakból kölcsönöz elemeket. A szöveg önéletrajzi ihletettségű. Egy idős újságíró halálának története köré épül. A szerkezetileg a prózafolyamba fűzött levelek összefonódásával,
izgalmas, detektívregény-szerű megoldásokkal felépített novella a szerző elköltözésének,
váltásának egyik lehetséges magyarázatát hozza. A Mester névre hallgató tapasztalt, idős újságíró haláláról szóló jelentésében, a halál okaként a következő áll a novella záró mondataként: „agyonnyomta a lelkét a megíratlan művek terhe”. Ezt nem tudjuk nem elvonatkoztani
a szerző életrajzi síkjától sem. Talán ez lehet egyik húzós oka, amiért Haklik otthagyta az új-

2018. május

87

„

ságírást a szépirodalom kedvéért. Egy búskomor, színesen megírt önéletrajzi novella az Igazam volt tévedtem, ami Haklik két írói tapasztalatvilágának, az újságírói és a szépírói énjének
találkozása mentén íródik.
A szerző egyik alap jellemzője a többnyelvűségre való összpontosítás. Elmondása szerint
több nemzetiségű közegben jobban érzi magát, mint történetesen Magyarországon, ahol a II.
világháború után egyfajta kulturális gettó alakult ki az egynyelvűség folytán, amelynek zárt
ajtóit nyitogatni kellene, mondja, és ezt próbálja megtenni új kötetével is. A probléma megoldását a kulturális, nyelvi sokszínűségben látja. A brünni tapasztalatai is erről vallanak: Csehországban a kulturális sokszínűség, az egymás mellett békében élő nemzetek egymásra figyelése, a multikulturalitás él és működik. Egy ugyanilyen, nemzetileg színes, felszabadult közegben vonul be Tom Hanks a magyar irodalom berkeibe a címadó novellában. Haklik, elmondása szerint, örökölte nyelvérzékét, magyarországi nagyapja például szlovákul is beszélt
a magyar mellett, Haklik kislánya pedig máris négy-öt nyelvet tud, amiből számos pozitívum
származtatható. Mindezek folytán nagyon jól ismeri a többnyelvű közegek eredményezte
mentalitásbeli karakterológiákat, és a címadó novellában fel is vázolja ezeket. A Monarchia
egyik alap jellemzője volt a kétnyelvűség, így ebben a novellában is egy volt Monarchia-béli
földrajzi térben mozgatja hőseit. Egy poszt-monarchikus, multinacionális hálót rajzol fel, globális jelenünket jellemző elemekkel felvértezve. A novellában találkozhatunk csehekkel,
amerikaiakkal, új-zélandiakkal, szerbiaiakkal stb., mely szereplők kommunikációja mentén
épül fel egy komikus, közép-európai és globális helyzet. A címadó novella azon „összefüggő
történetek végtelem mátrixa”, amelyből főhősként kiemelkedik egy Tom Hanks-képmás, a
huszonegyedik századi, globális realitásunkat befolyásoló amerikai látványipar metaforájaként.
A harmadik szövegben a balkáni háborús narratíva a határon túli magyarokat szerepeltető tematikával ötvöződik. Az előző novellában mellékszereplőként megpendített exjugó szál
itt bontakozik ki. A jugoszláv háborús traumaszövegekkel operáló kortárs magyar próza
egyik legutóbbi regényének írója, Orcsik Roland veti fel egy helyen, enyhén sarkítva, de annál
pontosabban, hogy benyomása szerint mintha bizonyos szempontból egy kicsit divattá vált
volna ez az exjugó háborús tematika feltárása a prózairodalomban. Ez konkrétan nem vonatkoztatható erre a novelláskötetre, de adott esetben, a háborús témát szétírván, amihez
egyébként kitűnően ért Haklik újságírói múltja okán, egy egészen korrekt, a magyar irodalmi
piacon jól eladható prózakötet születhetne meg ebből a novellából akár. A jó fogalmazás mellett, a jó forgalmazás sem mellékes szempont ma. És éppen ennek fényében értelmezhető következő novella is. A Gyapjas hal címre keresztelt szöveg a legszembetűnőbben jellemzi a
már említett kísérletezést. Haklik internetes és telekommunikációs szaknyelvvel sűríti ennek
az elbeszélésnek a nyelvét. A rá jellemző szóviccekkel játszik el, miközben képekkel, fotókkal
szellőzteti az elbeszélés sűrűjét. A néha jól, máskor kevésbé sikeresen elsült poénokat a pop
kulturális hivatkozások teszik színesebbé, miközben a nyelvi játszadozások mellett is a fabula erősen hollywoodi blockbuster-gyanús. Adott egy outsider, a zseni hacker-informatikus,
egy afféle „nerd”, aki különböző csavarok folytán, terroristává avanzsál és a hétköznapi hősünkre a végén már nem más, mint a Pentagon vadászik. Egyfajta saját farkába harapó kapitalizmuskritika ez a szöveg. A már látott filmes-narratív paneleket, a szövegbe ékelt nem alfanumerikus elemek és a szöveg humora húzzák ki állóvizéből. És a következő novella sem
rugaszkodik el túlságosan az eddig megismert haklikos elemektől, az újabb kori kelet-

„

88

tiszatáj

európai kommunista történelem és a nyugat-európai vadkapitalista jelen opponál egymással,
amit egy gofri emléke által kiváltott elbeszélésfolyamon egyensúlyoz a szerző, pop kulturális
teába merítve. A gofri lesz a Haklik-madeleine. Az utolsó előtti elbeszélés viszont Haklik poétikájának még egy jellegzetességét erősíti meg, nevezetesen a populáris kultúrában, egészen
pontosan, az úgynevezett nem hivatalos, zenei ellentúrákban való jártasságát. Élvezetes néhány oldal ez a szöveg, amelyben ismét légballonban utazunk, és abból figyelünk le a jellemzően újabb kori történelmi és szubkulturális szálak egymásba fonódására Berlin felett. Viszont a röpke élvezetes trip után, a záró novella visszahúz bennünket a tavak közelébe.
A könyv szerkesztése szempontjából az utolsó elbeszélés logikus megoldás, több szinten
is kapcsolódik az első novellához. Egy történelmi, kalandos, romantikus elbeszélés, amiben
egy tárgy, konkrétan egy óra sorstörténetének leszünk tanúi. Az időbéli sík kicsit több mint
kétszáz évet foglal magában, történetesen a modern magyar állam történetével párhuzamosan. E szöveg végén is a sors keze(!), miként első novellánkban is, frappánsan megold minden problémát. Az óra, kétszáz éves Odüsszeiája után, a sors által kiszabott, „természetes”
helyén végzi. „Oda kerül, ahol a haza van.” Nemzeti happy end.
Ám mindamellett, hogy kiszámítható panelek sorjáznak (1848, Petőfi Sándor, a Titanicmítosza, a II. világháború, 1956) érdekesnek tűnhet, miként szólalnak meg különböző nyelvi
regiszterekben a főhősök, viszont ez a szöveg mélyrétegein nem sokat változtat. A Haklikmátrix a végén kicsit cseppfolyóssá hígul, ami az előző novellák sorozata után egyfajta semleges ízt hagyhat a könyv befejeztével az olvasóban. A jól megírt mondatok, helyesen megszerkesztett bekezdések, a jól kitalált dramaturgia után kisebb mozdulatlanság áll be. Mint a
Szent Magdolna és a Fertő tavak álló vize, amik közre fogják a szövegek jobbra-balra szállingózó cselekményballonjait a kötet folyamán.
Amellett, hogy kárpát-medencei „sorskomédiákként" minősíti szövegvilágát, minden
egyes Haklik-szöveg, a pszeudo-mágikus realistától, a politikailag nem túl semlegesen át, a
romantikus, meseszerűig, mindegyik az újabb kori történelemből merít. A pop kultúrát jól
ismerő szerző erőssége ugyancsak a tisztán, pontosan, érthetően folyó mondatok megszerkesztettsége, illetve a többnyelvűsége által párhuzamosan több kultúrában való otthonosság.

2018. május

89

„

LENGYEL ANDRÁS

„Elmúlás vázlatai
a ragyogásban”
BARI KÁROLY: CSÖND

Kalligram Kiadó
Budapest, 2017
32 oldal, 2500 Ft

Bari Károly a ritkán megszólaló költők közé tartozik. Annak
idején (1970), nagyon fiatalon, szinte gyerekként robbant be
a magyar költészetbe Holtak arca fölé című kötetével, amely
azonnal magához rántotta az ország figyelmét. S az első kötetet hamar (1973) követte a második, miközben első kötete
már 1971-ben második kiadást is megért. Az üstökösszerű
indulás azonban „váratlanul”, vagy talán nem is annyira váratlanul, mint amennyire törvényszerűen akadályfutássá változott. Nem tehetsége bizonyult talminak, hanem alkata és
morális opciója került szembe a korviszonyokkal, s az első,
nagy sikerek után élete és sorsa már csak különlegesen nehezített pályán bontakozhatott tovább. Élete, ha addig nem
lett volna az, innentől sűrített élet lett, emberi integritása
megőrzése, a sorsa által rá mért kulturális hátrányok gyors
ütemű, intenzív ledolgozása, a saját szerep megtalálása és elfogadása egyszerre nehezedett rá, s állította nagyon nehezen
teljesíthető, de számára meg nem kerülhető feladatok elé. Az
első két kötet utáni periódust persze akár a „csodagyerek”
pótlólagos fölkészülésének idejeként is értelmezhetnénk, s
tény: a költőből a magyar kultúra egyik összetett szerepkörű,
sokoldalú egyénisége lett. Költő, műfordító, grafikus (méghozzá egy speciális világot vizuálisan is megjeleníteni képes,
formáiban, színeiben és ősi mítoszokat is mozgósító „tartalmaiban” is originális grafikus!), s egyáltalán nem mellékesen
a magyarországi cigány folklór meghatározó szerepű tudósa:
„leletmentő” gyűjtője, értelmezője, e folklór emberi hitelének
fönntartója. S közben valahogy meg is kellett élnie. Több ember, sőt nyugodtan mondhatjuk, egyes vonatkozásokban intézmények szerepkörét vette magára, kényszerűségből, de a
feladatokat saját erkölcsi mércéje szerint meg nem tagadhatva. S a gyorsan múló évek, évtizedek során így nemcsak a
magyarországi cigány értelmiség egyik legfontosabb, ha nem
éppen a legfontosabb – igazi! – reprezentánsa lett, hanem az

„

90

tiszatáj

összmagyar kultúra egyik speciális világú, de meg nem kerülhető alkotója is. A vers pedig,
amely, gyanítom, mindig is, ma is a legfontosabb önmegnyilvánulási formája és lehetősége
maradt, ritkán megszülető adomány lett.
Új kötete, a Csönd, amellyel a 65 éves költő kicsit önmagát is köszönti, puritánul szerény
önreprezentáció. Mindössze tizenkét vers van benne, s az egész kötet nem több 32 (járulékokkal: 36) oldalnál. S e tizenkét vers is közel két évtized alatt született meg. Az időben legelső darab 2000-ben, a legkésőbbi 2017-ben keletkezett, miközben évek teltek el új vers születése nélkül. De e kevés verset tartalmazó vékony kötet sűrű és súlyos könyv. Életkora okán
Bari Károly (mai léptékkel mérve) még nem öreg, de alkata, sorsa és betegsége miatt e kötet
tizenkét verse mégis jellegzetesen öregkori, létösszegző költészet. Ha analógiákat keresnénk
hozzá, akkor az „öreg” Arany „őszikéit” említhetnénk, vagy az elmúlásával barátkozni próbáló Illyés Charon ladikján című kötetét. De ezek az analógiák (s az esetleges továbbiak) valójában csak „egy dimenziós”, mondhatnánk életkori analógiák lehetnek. Bari, mint ember és
sors is különbözik tőlük, s megszólalási módja is markánsan egyéni. És senkivel össze nem
téveszthető (vagy össze nem mosható) létösszegző költészete sok gyökerű. Nemcsak személyes életútja, nemcsak saját költői előtörténete, de annak a speciális, ám el nem hanyagolhatóan fontos mikrokozmosznak a természete, öntörvényű világa is determinálja, amelyhez
születéséből következően tartozik, s amelyet, bármily nehéz sorsot rótt is ez rá, nem tagadott
meg.
A Csönd keményen megkomponált kötet (s nem egymás után rakott versek véletlenszerűen sorjázó halmaza). Már a könyv „külseje”, kivitelezése is megkomponált. Könyvét maga
Bari tervezte. Ízléssel, hivalkodás nélkül, de nagyon határozott elképzeléssel. A vékonyított
(„franciás”) formátum, a borítófedél (s a védőborító) fekete „színe”, amelyből a fehér (verzális) szerzőnév és a piros (ugyancsak verzális) egy szótagú cím ugrik ki, megadja az alaphangot. Az ízléssel megválasztott papír (150 grammos Munken Pure papír) egyénít, a Garamond
szövegbetű tipográfiai stílust és minőséget ad. A hátsó fül személyes információkat nyújtó
blokkja is puritánul visszafogott, de megfontolt önbemutatás. Egy színes (jó) portré (Bánkuti
András munkája) 2010-ből – a szerző ekkor már nem fiatal, s időben valahol feleúton mutatja
őt a kötet verseinek születéséhez mérve. Alatta a szerzőnév, és a két és fél soros (!) önmeghatározás, majd válogatott köteteinek egy rövid listája. Mindez nem álszerény, de nem is hivalkodó bemutatkozás, s mindössze ennyi a versek köré helyezett metaszöveg. A kötet „üzenetét” a verseknek és ennek a minimális metaszövegnek kell hordozniuk. A könyvtesten belül
nincs olvasáskönnyítő képi illusztráció (amelyet, ha akarta volna, a grafikusként is originális
Bari könnyen tudott volna prezentálni!), egyetlen „színező”, díszítő eszköz a piros szín diszkrét alkalmazása. Minden oldal alján, a lapszámozás (pagina) fölötti rövid lénia piros színnyomású, s ugyancsak piros színnel vannak nyomva a hosszabb sorok kényszerűségből új
sorba tördelt záró részét felvezető – jelző – függőleges léniák is. (A piros szín e diszkrét alkalmazása önmagában is artisztikus tipográfiai megoldás, s jól oldja a fekete-fehér rutinját.)
A könyvön domináló fekete és fehér, valamint az e kettősséget kiegészítő piros szín nem véletlenszerű megoldás, hanem jelentéshordozó eszköz. (A versekről szólva ez az összefüggés
meg is világosodik majd.)
A versek a kötetben nem keletkezésük időrendjében sorakoznak. A tizenkét vers időrendi
ritmusa így kottázható le: 2005, 2001, 2003, 2016, 2004, 2004, 2007, 2006, 2001 (ez a címadó vers!), 2009, 2000, 2017. Ez az időrend s a kötetkompozíció közötti kontraszt önmagá-

2018. május

91

„

ban is jelzi, az időrend felbontása és a verseknek valamilyen meghatározott szempont szerinti elhelyezése valami, explicit alakban ki nem mondott, „rejtett” szerzői reprezentációs szándékot tükröz. A fölszínen is érzékelhető kompozíciós elv „egyszerű”, s Bari gondolkodásának
mélystruktúráját fölismerve, természetes: a kötet, szándékoltan, a természet ritmusát képezi
le: a „nyárvég”-től a „tél”-ig húzódik az ív. Ennek, ha jól értem, mély szemléleti oka van: az évszakok ritmusa és az életidő alakulása közötti összefüggés hangsúlyozása az emberi gondolkodás, létértelmezés ősi, alapvető gesztusa. S ezt a „természeti” népek, mint például a nomád
cigányok tapasztalata, meg- és fölerősíti – itt Bari „csak” ősei létszemléletéhez nyúl vissza. De
ennek a megoldásnak van egy technikai hozadéka is: az évszakok változása mintegy kemény
szerkezetet ad a versekhez, s egyben keretet a képekben, képek által (is) gondolkodó szerző
mondandójához. A természetnek a nyárvégtől a télig húzódó, törvényszerű rendje természetes és ugyanakkor, egy másik síkon, metaforikus hátteret ad ahhoz, ami a versek élményanyaga: az elmúlás. Mert – s ezt már e ponton ki kell mondani – e kötet végső soron létöszszegző kötet. Sok minden van benne: az életrajz, filológiailag is megfogható, azonosítható
„adalékai”, az idő – öregedésben, betegségekben és tapasztalatokban is kifejeződő – múlása,
egy egyénileg és szociokulturálisan egyaránt kondicionált képi világ verbalizált logosza, s –
mindezeket némileg felül is írva, kontextusba helyezve – a léte lezárulásához közeledő ember
önértelmező „filozófiája”, vagy, így talán pontosabb: bölcsessége. A tapasztalat és a tapasztalat illúziótlan tudomásulvétele. S a mindennek értelmet adó szükségképpeni önreflexió.
A kötet első verse, A befejezetlen tenger a „nyárvég” verse. De ez már egyben, hogy önmagamat ismételjem, nemcsak az évszak, de a léthelyzet verse is: „Először a hallgatás, / aztán a
madarakkal elővontatott hajnali ég / és az öregség, / mikor szerethetőbb a nincs, mint a van”.
Ez világos léthelyzetkép. Magam is mint gyakorló öreg, tanúsíthatom, hogy egy idő után a
„nincs” csakugyan „szerethetőbb, mint a van”. S ez nem pusztán életérzés, a vers remek képben mondja ki a felismerést: „sodrába ránt a visszavonuló jelen”, s ami ettől, megint tanúsíthatom, nem független: „tűnőben minden távlat”. De mindennek ellenére a vers záró sora jelzi,
ez még csakugyan „nyárvégi” élethelyzet: „hullott arcok, napérlelte emlékezet”. Veszteségeink már vannak, nem is kis veszteségeink, de az „emlékezet”, amely e veszteségekre is irányul, még „napérlelte” emlékezet. Mint a gyümölcs, amelyet a nap ugyanekkorra érlel meg.
(A vers egy-egy képe, érdemes rá felhívni a figyelmet, már Bari saját, közössége szemléletéből is fakadó mitológiájára megy vissza – ilyen például „a madarakkal elővontatott hajnali ég”
képe.)
Az utolsó vers utolsó sorai viszont, ha csak közvetett formában is, már határozottabb zárást mond ki: „Metszően hideg, napfényes délelőtt van. / Az állomásra begördülnek a tehervagonok. / És a sietve elhagyott, üres szobában telefon cseng. / Cseng, cseng, cseng”. S persze, senki nem veszi föl, a telefon csengése a semmibe cseng ki. Ez a vers a kompozíció záró
darabja, de keletkezéstörténetileg is a legkésőbbi, 2017-ben született, alighanem már e kötet
zárókövének szánva. Nagy vers (s nemcsak terjedelmileg a leghosszabb), tanulmányt lehetne
s kellene írni róla. Ez a „tél” verse. S persze megint több, mint természetvers, a pusztulás,
a halál verse is. A hangütés, mely félreérthetetlen, már az első két sorban ki van mondva:
„A közeli erdőből fejnélküli madarak lépegetnek elő, / sötétlenek a virradati hóban.” Itt az
évszak és az elmúlás megint párban jelenik meg, s az egyéni – képileg kifejezett – mitológia is
tetten érhető, hiszen itt „fejnélküli madarak lépegetnek elő”. (N. B. A madarak e mitológia jellegzetes rekvizitumai!) S közvetlen a vers felütése után már ott van egy sok mindent össze-

„

92

tiszatáj

sűrítő léthelyzet-metafora: „A tájtól visszavonta a kiváltságokat az idő. / A lepusztítottság diadaljel.” S hamarosan, már a 4. strófában értelmezetté válik az évszak és a léthelyzet speciális
összekapcsoltsága: „Az emlékezet / az eszmélkedés sarjadásával kezdődik, / a tél / a visszhangok között nevelkedett fák / földre zuhanásával.” Értelmezés és kép bonyolult összefüggésrendje sejlik fel már itt is, de az összefüggések e rendje még bonyolultabbá válik, mert
minderre, példázatként, ráúszik egy történelmi allúzió: az emberek elhurcolása, a (cigány)
holokauszt. „Minden elveszítette régi jelentését, / mintha elhurcolták volna a lakókat otthonukból.” A deportálás itt még, először, csak hasonlatként („mintha”) bukkan föl, majd később
a „tehervagonok” képe ráerősít erre. S a cigányok is, mint szereplők konkretizálódnak, többféle összefüggésben is. (Ezt egy részletes versinterpretációnak ki is kell majd bontania – lényeges összefüggés ez is.) De van egy elvontabb, általánosítottabb szintje is a létérzékelésnek: „Tél van, tél van, / megnevezhetetlen haldoklás, enyészet. / Csak sírkeresztek, csak sírkövek. / Ez a világ eltünteti, aki látja.” S hogy még összetettebb, mondhatnánk, rétegzettebb
legyen az elénk táruló világ, egy ponton megjelenik a „cirkusz”, amelynek jellemzése, nem
nehéz észrevenni, aktuálpolitikai betétként is értelmezhető. De még ennek az ironikus allúziónak is a pusztulást erősítő funkciója van: „És hálót sző a félelem. / És a rabláson kívül fő cél:
/ helyrehozhatatlanul tönkretenni mindent.” S a városi hajléktalanok is föltűnnek a versben –
a versnek, érdemes ezt is észrevenni, szociológiai dimenziója is van. A különböző rétegek:
a természetitől a történelmin át az aktuális politikai és szociológiai rétegekig egymást erősítik, s a létértelmezésben kulminálódnak.
A summa azonban, mint a vers kétharmada táján, előre hozott önértelmezésként ki is
mondódik: létösszegző: „Ez az utazás a semmitlenítés vájata. / Út a nemlétből / a nemléten át
/ a nemlétbe.” S ezt az ítéletet a „Szögesdróttal behálózott ablakú csukott tehervagonok”, az
„ürülékes vödrök”, az „éjszakai láger”, a „priccs-rekeszekben alvó foglyok” képe nagyon erős
történeti igazolással látja el.
A kötet nyitó és záró verse között még további tíz vers van, s mindegyiknek van funkciója. Mindegyik a létösszegzés, ismétlődő kísérleteként olvasható, de – az alaptéma azonossága
ellenére – nem önismétlés, nem üresjárat. Mindegyik hozzátesz valamit az összképhez, amely
így árnyalódik és erősödik, anyagában, emberi hitelében gazdagodik. Megjelenik – hol nyíltabban, hol rejtettebben – az életrajz valamely motívuma, például a hirtelen híressé vált fiú
bűntudata a szegénységben élő édesanya elmaradt, vagy nem elég gyakori meglátogatása
miatt, az emberi és gyakorlati támaszát jelentő feleség, Ildikó iránti köszönet (egy „Gázel Maszúd modorában” írott versében), Megjelenik a cigány néphez tartozás, korántsem egyszerű
és problémátlan tudata, de amelyet nem lehet róla leválasztani, s amely a maga – benne és
művészetében is élő – mitológiájával embersége forrása és erősítője, stb. („Megyek oda, /
ahonnan sose jöttem el, / a távollétemmel benőtt házban mindig ott voltam, / ami ott történt,
/ az az enyém, / nem hunyt ki rajta a szorításom.”) S megjelennek a versekben azok a morális
és bölcseleti, olykor teológiai megfontolások is, melyek őt magát, személyiségét, létezéshez
való viszonyát is alakították. („Itt vannak velem a gondolatban megidézettek. […] Itt van ő is,
aki három napig a sírban feküdt., / s itt az áradó folyó hangján beszélő, / aki bőrövvel erősítette testére / gyér, teveszőr ruházatát. / Itt vannak velem.”). Csak emlékeztetőül: Ilia Mihály
egy régebbi írásában már felhívta a figyelmet arra, hogy Bari szemléletében hogyan kapcsolódnak össze keresztény, cigány és orientális elvek és megfontolások, s hogy mindez művészetét mélyen alakítja. (Két vers: a Keleti dallamra és a Gázel Maszúd modorában formai

2018. május

93

„

szempontból is árulkodik a nem-európai irodalmi tradíció formakultúrát is színező befolyásáról.)
Bari Károly költészetének minőségét (s ezzel összefüggésben: képalkotó képzeletét,
s persze filozófiáját) igazában aforizma tömörségű képei, létösszegző sűrítései mutatják meg
a legplasztikusabban. Képekben s nem elvontságokban gondolkodik, s még általánosításai is
képszerűek. Ez érzékletessé, tömörré és kifejezővé teszi megnyilatkozásait – képei élőek és
„leolvashatók”: megismerés-gazdagítóak. Létösszegző metaforái nagy teherbírásúak. Számára „ez a világnak nevezett, folyton újrakezdődő nemlét / jeleket mutat” (Mulasztások). Tudja:
„A lét kifejezhető terei és formái / a sűrűszövésű megnevezésekbe gabalyodva / (…) / sorsukra várnak” (Éjszakai utazás). „És ahogy a boncasztal bádogjáról / víz csepeg, / sorjázik
napról nap” (Éjszakai utazás). A létezésbe belevetett embert, önmagát is „kívülről”, pontosan
látja: „kívülről látom magamat, / ami vagyok, árnyéka nélkül kószál a mezőkön, / (…) / ami
vagyok / vér és hús és csont, / már csak romladozás, / már csak a hiány haladéka” (Angyalok,
kutyák, varjak, cigányok). A létet faggatja, kérdései élesek, pontosak, „válaszai” visszafogottak: „én kérdezek, én felelek, / (…) – a nemléthez jutás a kezdet értelme?”, kérdezi, s válasza
csak ennyi: „a várakozás lélegzete mindent ellep” (Angyalok, kutyák, varjak, cigányok). Tudja
és számol vele: „Meglakja a tudatot a messzeségben motozó képzelet” (Éjszakai utazás). Ám:
„A tűnődés / rést üt a megismételhetetlenen, / a résen át vissza lehet látni / egészen az eredetig” (Éjszakai utazás). Nem áltatja magát, elismeri: „a véletlenül kimondott igazság / – gyanútlan fény az aknamezőn” (Éjszakai utazás). A bűn a lét tartozéka, rejtélyes tartozéka: „e
létben a bűn lesapkázott sólyom, / tudni nem lehet, kézfején ki tartja” (Régies vers Assisi
Szent Ferenchez). De nem naiv, „csak” pontos: „Mint harcászati térképbe szúrt jelzőzászlócskák, / halál porával lepett világban vannak felsorakoztatva / a bármikor bárki ellen bevethető emberek. / Nem ismerik a táblák véseteit” (Éjszakai utazás). Önmagát is, sorsát is a természetben, a természettel összekapcsolódva látja: „hajlik a nap, / az üszkösödő jelenlét körvonala” (Angyalok, kutyák, varjak, cigányok). Vagy: „piros eget tart az elmúlás” (Szeptemberi
délután). S e térben, természet és lét terében, önmagát alakítja: „arcomat készítem / a sugarakkal aládúcolt alkonyatban” (Angyalok, kutyák, varjak, cigányok). Nem pusztán helyzetjelentés, hanem létélmény, mikor kimondja: „Visszahúzódnak / az ajkak közé / a szavak” (Éjszakai utazás). Számol az elmúlással, s tudomásul veszi: „kezdete, vége a mulandónak van”
(Régies vers Assisi Szent Ferenchez). Léte története azonban kifejletét tekintve nyitott, vagy
legalábbis bizonytalan: „az emberi fogalmakkal megérinthető / valóság elhagyása / nem kiszabadulás a létezésből, / suttogják a lehullott levelek, / a végesség minek a kapuja? / hová
indulok?” (Ősz).
Innen nézve érthető, hogy voltaképpen az egész kötet az elmúlás vázlataiként olvasható:
„Elmúlás vázlatai a ragyogásban, / ágaktól vált falevelek, megöregedett füvek, / távozik és
közeleg, ami volt.” (Csönd).
A magyar kultúra mai nagy süllyedése-romlása idején és körülményei között a vers, a jó
vers, mely orientáló világosság lehetne, nem kapja meg azt a figyelmet, amely kijárna neki.
Pedig, mint Bari Károly kötete is demonstrálja, önmegértésünk nagyon fontos eszköze rejlik
benne. S ha a művészet igazi teljesítményeit, amelyeket a környezetben uralkodó megtévesztő álaktivitás, a szóinfláció, mint a láva hamuja Pompejit, elfedi, a biznisz szempontjai szerint
értelmezzük, önmagunkat értjük félre, saját életünket siklatjuk ki. Bari, mint minden igazi
művész, nem zavartatja magát e helyzettől, ő írja, amit fontosnak ítél, s úgy írja, ahogy ezt

„

94

tiszatáj

számára a fölismerés dinamikája diktálja. Sorsa, tapasztalatai úgy összegeződnek e verseiben, hogy mindaz, amit megélt, amit meglátott a világból, amivel szembe nézett, az elmúláshoz mért lét végső, tiszta távlatából fogalmazódik újra. Szavai nyomán megnyílik az a „rés”,
amelyre egyik verse expressis verbis is utal, s amelyen keresztül fölsejlenek előtte az „elmúlás
vázlatai”, ember és természet végső egysége, összhangja.
Bari Károly nagy művész és igaz ember, a szó eredendő értelmében. Létértésünk most
egy vékony, de súlyos kötettel lett gazdagabb.

Apparatus 22: Vegyél nekem rejtelmet (2015),
©Apparatus 22, Ovidiu Șandor Gyűjtemény

2018. május

95

„

KELEMEN ZOLTÁN

Teleírt lapok ítélete
SÁRKÖZI LÁSZLÓ: POKOLKAPU
„basszus! farba rúgott a Parnasszus!”
(Sárközi László)

Kalandor Kiadó
Budapest, 2015
222 oldal, 2990 Ft

Harmadik verseskönyvével jelentkezett Sárközi László, roma
költő. A Pokolkapu vaskos kötete mintegy kétszáz szonettet
tartalmaz, melyek nyolc ciklusba rendeződnek. A versforma
rendkívül fegyelmezett és egyöntetű, a ma már többek által
Sárközi-szonettnek, a költő szándéka szerint magyar szonettnek nevezett műfaj és forma alkotja majdnem a kötet
egészét: három négy négy három soros versszakok. A háromsoros versszakok keresztrímesek, így csatlakoznak a második, illetve a harmadik négy soros strófákhoz, melyek viszont ölelkező rímeket kaptak. A nyelvi bravúr és aprólékosan cizellált igényes megszólalás szintén védjegye ennek a
költészetnek. Elegendő arra utalni, hogy a Pokolkapu ciklusban egyértelműen a mély hagrendű szavak uralkodnak, s adnak komor hangulatot a verscsoportnak, bár jómagam felfedeztem egyetlen olyan magas hangrendű szót, melyben ráadásul az „e” betű is előfordul, ugyanakkor fontos rámutatni,
hogy ez a ciklus utolsó szonettjének utolsó szava, ilyen formán kivezet a versvilágból, de nemcsak hangulatában hanem
értelmében is, hiszen ez a szó a „szeretni.” Másrészt a magyarországi roma költők közül Bari Károly kötetépítő elképzeléseihez hasonló módon Sárközi sem verseskönyvnyi léptékekben gondolkozik, hanem életművi távlatokban. Ezt mutatja az az elkötelezettség, mellyel régebbi versesköteteiből
egész ciklusokat emel be az új kötetbe, s ez a gesztus nemcsak a régi csoportoknak ad új értelmet, de az aktuális kötet
formálását is nagyban befolyásolja. Itt kell megemlíteni
egy különleges jelenséget, a Katarina Peters által lefordított
Örökké tartó búbánat Everlasting Sorrow címmel teljes egészében helyet kapott a kötetben, az eredeti ciklus után, mely
először a Dedikáció az örökkévalóságnak kötetben jelent
meg. Az anyanyelvi fordító szerencsés választás volt, mert
bár a versek eredeti ritmikáját és rímtechnikáját nem tudja

„

96

tiszatáj

visszaadni (nem is kell talán rá törekedni), képiségében, sőt helyenként nyelvi leleményeiben méltó párja az eredetinek.
A kötet címválasztása több szempontból is sűrített jelentéstartalmú, jól átgondolt döntés
eredménye. Valóban a pokol kapuja tárul fel az olvasó előtt, de ezúttal semmiféle figyelmeztetésben nem részesíti a szöveg a befogadót, a kapu fölött nincs fölirat, mely a reményekkel
való fölhagyást ajánlaná. A Curriculum vitae első sorai a kíméletlen valóságra nyílnak:
… anyám öngyilkos lett Kalocsán
a börtön szartól bűzlő budiján:
Másrészt azzal együtt, hogy a kötetet a régebbi versek gyűjteményei is erősitik, s a Csikágó ciklus is van olyan figyelemre méltó mind mondanivalójával, mind be- és megszerkesztettségével,
mint a Pokolkapu, utóbbi dominanciája mégis tagadhatatlan. Hatalmas, íves felépítésű, sodró
lendületű létösszegző vers, illetve versek gyűjteménye, mely a Sárközire oly jellemző, és általa
oly kiválóan alkalmazott zsáneres apró képek „balladáiból” épül fel, de nem töredékes, hanem
világos, erőteljes szerkesztésű ciklus, mely nem csak elszámol, de le is számol az élettel. Érdemes még írni a kötet egyedi illusztrációs elképzeléseiről. Hieronymus Bosch, Marten de Vos és
Sandro Boticelli alkotásainak fekete-fehér reprói mellett Fortepan fotók (Holl Béla, Urbán Tamás, Kotnyek Antal és Jankovszky György alkotásai) szerepelnek a kötetben, de semmiképpen
sem az illusztráció eredeti értelmében. Minden egyes szonett egy-egy képre került. A képzőművészeti alkotás elhalványodott, s a költemények egy tojás-szerű fehér térben kaptak helyet az
egykori kép közepén, mely így pusztán keretül szolgálhatna a verseknek, ha látható lenne egyáltalán, a kihalványítás miatt azonban mindössze sejthető. Lehet, hogy vannak, vagy lesznek a
Pokolkapunak olyan olvasói akikben visszatetszést vált majd ki ez a szokatlan eljárás, remélhető azonban, hogy a többség továbbgondolható, újabb értelmezésre, illetve reflexióra való lehetőséget lát inkább benne, s ebben az értelemben az alkotások eredeti szerepüktől megfosztva
bár, mégis inspiratív erővel bírhatnak a befogadás során.
Már a Curriculum vitae bokor- és keresztrímeiből látható, hogy szerzőjük a hangrendre inkább ügyel, mint a rímek tisztaságára. Ez a tény is lírájának tárgyára utal: olyan világ merül fel
ebből a költészetből, melyben a szépség, ha létezik egyáltalán, óhatatlanul beszennyeződik, múlandósága, törékenysége adja esztétikai erejét, mely az elmúlással dacol, azzal a véggel, amely
napról napra megkísérti a versek világában élőket. Tökéletes, míves alliterciók képeznek komor
ellentétet a nyelvi jelentéssel („Gyűlölet gyűlik gyűrűzve haragom / mély medrében”.) Másutt a
rím mutathat rá a jelentésben meglévő értelem viszonylagos voltára, mikor az „elhittem”-re „az
illem” rímel. Már ebben az első verscsoportban megmutatkozik Sárközi költészetének az a
nagyvárosi-vagabundus jellege, mely a pálya kezdetétől egészen a jelenig megfigyelhető, s melyet a felületes olvasó könnyen azonosíthat Faludy György hatásaként, aki több éven át mestere,
segítője volt az ifjabb pályatársnak. A Sárközi költészetét alaposabban ismerők azonban tudják,
hogy a csavargó-motívum (mely a hajléktalansággal is kapcsolatban lehet) már a legelső versekben jelentkezik, jóval előbb, mint a két költő találkozhatott volna. Nyitva marad persze a
kérdés: mennyit köszönhet ez a vonás Sárközi korai Faludy olvasmányainak, annál is inkább,
mert François Villon hatása mellett Li-taj Poé és Abu Nuvászé is megfigyelhető, s ez a három
költő együtt megint csak az olvasó Faludy költői reakcióiban fordul elő. Mivel az első ciklus
rendhagyó verses önéletrajz, bizonyos értelemben bemutatkozásként is olvasható. Kiderül belőle, hogy mi fontos a szerzőnek. Legfőképpen talán a könyvek, az irodalom és a szó, a szólalás,

2018. május

97

„

a pontos, megfelelő szóra lelés, és az ebből történő építkezés. A végső leltár kiábrándult, s a
harmadik, befejező vers zárlata újból erősen villoni-vágáns jellegű.
Az Örökké tartó búbánat ciklussal kezdődik a versgyűjteményeknek az a sora, mely más
sorrendben, egymáshoz képest is másképp pozicionálva már olvasható volt a Dedikáció az
örökkévalóságnak kötetben. A Búbánat esetében többről van szó. Az előző közléshez képest
egységesedett a strófaszerkezet, valószínűleg végleges formáját nyerte el a ciklus Sárközi
magyar szonettjeivel. Az I. és a XV. költemény keretet képez, ugyanakkor expozíció és lezárás
(nem kivezetés!) is egyben. Sárközi verscsoportjaiból nincs kivezetés, nincs kifelé vezető út,
nincs feloldás, engesztelődés. Abban a világban, amely a költemények alapját adja nincs és
nem is lehet boldog befejezés, happy end. Az adoma itt vasalt csizmával vág a fülbe. Atomkori
nyomort írnak le a naturalista képek. A II. szonettben az út pora része az atomkori nyomornak, így asszociálhat az olvasó az atomporra, bár az csak kimondatlanul van jelen a nyelvi leleményekben gazdag versben. Bár szinte nincs olyan részlete a kötetnek, mely ne érintené
így vagy úgy a magyarországi romák életének mindennapjait, valamint ezzel kapcsolatban a
befogadó többségi társadalom reakcióit, az Örökké tartó búbánat mégis kiemelkedik közülük,
mivel kizárólag a roma léttel foglalkozik többszörösen tragikus nézőpontból: az elveszített
édesanya életének nyomait-emlékeit kutatja a lírai alany ritkán látott rokonainál, a cigánysoron. A költői előadóerő által jócskán megtámogatott helyzetrajzok nyilvánvalóvá teszik a lírai
alany számára, hogy semmi keresnivalója abban a világban, ahová sohasem tartozhatott igazán, bár etnikai meghatározottsága oda sorolná. Cinikus hangvételű leírásokban sem szűkölködik a romatelep környezettanulmánya, mely nyomokban gyakorta idézi fel egy folklór tanulmány lehetőségét is, de mindvégig kihallatszik belőle, hogy a szerző bizonyítani akarja, elsősorban saját maga számára, a romákhoz való tartozását, bár erre nem lát sok esélyt.
Elénk perdült egy potrohos asszony,
méteres szagát maga előtt tolta,
legyek rajzották, mintha halott volna;
’Tiszta apja! anyád meg ne basszon!’
Herpeszes száját a képemre nyomta,
udvarába kísért, barátom – vonta,
erjedt kutyakula és macska mocska
tespedt békés egymás mellett s a szoba
alig volt különb az udvarnál, noha
mindig söprik, de nem látszik a nyoma:”
(…) „Gyermekei mögé takarództak,
itt még a kutyák is vakaródznak!
A férje – részeg, rokonai szintúgy,
Elkel majd a víz; udvaron a kis kút.
’Látom van egy kukoricagóréd!
Francot! ott lakunk! Mióta? Jó rég.’
A költőtől a rövid, intenzív, drámai párbeszéd lírizálása sem idegen. Sárközi egyébként is
mestere a zsánerképnek, de a VI. vers ebből a szempontból telitalálat, melyet a VII. szkep-

„

98

tiszatáj

szissel ellenpotozott jóslat jelenete gondol továb. Szinte szociófotó sorozatot szimulál a VIIIX. szonettsor. A vezetők-kísérők szerepe is feltűnhet az olvasónak: mintha a lírai alany és barátja egy idegen, „más” világba csöppenne, ahol Vergiliushoz hasonló kísérők, útmutatók lennének szükségesek. Persze nem marad kétséges, hogy ebben a világban az útmutató-vezető
szerepe nem lehet dantei, csak esztétikailag lefokozott, parodisztikus, dekonstruált. Minden
vers vége szentenciaszerű. A szonettciklus végén megfogalmazódik, hogy Sárközi az ezredforduló Magyarországán a nemzetiségi tudatukat föladni gazdasági okokból képtelen romák
számára nem lát esélyt. A verscsoport kimenete, betetőzése az édesanya emlékével való találkozás lehetősége a sírkertben, s ez a találkozó fontosságához méltóan van előkészítve a
ciklusban. A XIII. vers felütése kétféleképpen értelmezhető. Az „elvadultnak s törékenynek
láttam” sor egyszerre vontakozhat a jeltelen sírra, valamint az anyára, aki benne nyugszik.
Ezt a kettősséget az angol fordítás nem tudta visszaadni, ott egyértelműen az anyára vonatkozik a kijelentés. Minden gyengédség és halotti tisztelet ellenére sem tud azonosulni a lírai
alany az anya emlékével, így a XIII. szonettnek is a kiúttalanság, az eredménytelenség a végkicsengése, az, hogy valamit reménytelenül elmulaszt minden élő. A ciklus lezárása kettős.
A XIV. szonett általában a romák végzetét fogalmazza meg, a XV. pedig személyes hangon arról vall, hogy a lírai alany sem a romák között, sem a többségi társadalomban nem találhat
otthonra: „Mindenem elvették s én cserébe / mindent elvetek.”
A nagyobb egységekben gondolkodás sohasem volt idegen Sárközi költészetétől. Legújabb
kötetét immár teljes egészében ennek jegyében építette fel. Haiku-láncaiból, szonettkoszorúiból azonban csak egyetlen került (újra) kiadásra, a Költészet című, mely kozmikus távlatokba
helyezi a költői alkotás gondolati folyamatát, a vers hősévé teszi a versírást. Bőkezű nyelvi kavalkádban-karneválban valósul meg a szigorú forma, nagyvonalúan adakozó mestermű születik, mely nem látja lehetségesnek a klasszikus tartalmak kifejezhetőségét az ezredfordulón, s ez
teremtő ellentmondásba kerül a formai követelmények következetes betartásával:
Ingerel, untat a képmutatás, a barokk a kukádban
várja a véget; a szépmutatás – idegen: ha a vágya
várna – ereszd el! a lényeget írd s igaz éled a sárban!
Ugyanez a szonettzáró sor, mely az idegen szép helyett a sáros igazat részesíti előnyben a
következő versben kezdősorként már szinte rapként vagy slam poetryként szólal meg:
Várna – ereszd el! a lényeget írd s igaz éled a sárban!
drága az élet; a pénzed a mézed – alig van! a szádat
bánatod elkeseríti: lehiggad az íz a pohárban.
De a következő költemény már Weöres Sándor művészetét idézheti és nem csak képiségével
(Marasztalás, Galagonya), de szóteremtő gazdagságával is. A ciklus a költészet minden megnyilvánulási formáját lefedi, a VII. szonett például a befogadás problématikájáról is szól.
A Curriculum vitae kapcsán már említtetett a szó fontossága. Ezúttal maga a szó lesz az, a költészet alapja, mely az alkotó univerzumát teremti: „műveidet nem az életed írta, de téged a
versek.” A költészet pontos, lényegi megfogalmazása olvasható ebben a fél mondatban.
A társadalmilag szentesített erőszak – melynek elsősorban a periférián élők vannak kiszolgáltatva – ellen emeli föl az abszolút értelemben vett esélyegyenlőség nevében (és lehet
az esélyegyenlőséget másképp érteni, mint abszolút értelemben?) a szavát a Zsarunász Egy

2018. május

99

„

kihallgatás anatómiája című szonettciklus, mely szintén napvilágot látott már az előző kötetben, de ajánlása most elmaradt. Szabados, szlengből is vett nyelvezetével idézi a Faludy
György teremtette Villont, de a társadalmon kívüli, bérgyilkos Li-taj Pot éppúgy, mint a fennsőbbrendűségével kapcsolatban (legalábbis a fönnmaradt legendák szerint) kételyek nélkül
élő Abu Nuvászt. Sárközi nem hagy kétséget azt illetően, hogy szupervezérelt társadalmunkban az említett költőkhöz hasonló egyének számára egyre kevésbé van hely:
néhány fakabátos a számba öklözött
pár éve: mivel fejem, a sokszor átkozott,
csúnyán lefejelte a hős zsaru talpát
s nyomban elcipeltek, ahogy honi marhát
hurcoltak a bécsiek: a magyart, mert – lopott…
Másrészt finom érzékkel jelenik meg a megalázottaknak és megszomorítottaknak a végrehajtó hatalommal szembeni túlhangolt, paranoid viszonya is: gyanús az udvarias hivatalnok,
mert biztos hátsó szándékai vannak. Sárközi következetes objektivitással, kételyek, idill nélkül látja és láttattja a világot, mely lírájának fiktív világán szűrődik át. Az Egy költőnőnek című ciklus mintha a Költészet folytatása lenne, sokkal frivolabb, ironikusan udvarló változatban. A vágy és az esztétikai formaalkotás elképzelései egymásba fonódva szólalnak meg,
kapnak helyet. Ehhez mérten az erotika és a lírai alany költészetről megfogalmazott elvárásai
szinte egymásra vonatkozódnak, mintha a költőnőt verseiről nem lehetne leválasztani, vagy
mintha a költészet is élettervet igényelne. Valószínűleg inkább utóbbiról lehet szó. Ugyanakkor kétségtelen, hogy a maguk módján a verscsoport részei szerelmes költemények, méghozzá egyszerre a catullusi gyűlölök és szeretek és a Thomas Carew – vagy az Andrew Marwell –
féle rideg, állhatatlan hölgyhöz írt versek módján. Később, a Reflexiók VII szonettje, mely ironikus szerelmes vers is lehetne Swift versét, A gyönyörű ifjú nimfa, mikor lefekvéshez készülődik címűt juttathatja az olvasó eszébe. A ciklus második része gyökeresen különbözik az elsőtől, belső címet is kapott, A Holdfényvarázskisasszonyhoz, mely cím szóösszevonásában újfent
Weörest, ezúttal Dzsajadéva Gíta Góvindájának fordítóját idézheti. A költői bravúr itt Nemes
Nagy Ágnes Utazás című verse harmadik részének beépítése a költeménybe. A Nemes Nagy
vers mottóként is szerepel, valamint a költemények első és utolsó sorait adja, így kisebb szonettkoszorúként fonja egybe az Egy költőnőhöz ciklus második részét. Ebben a csoportban a
szó klasszikus értelmében vett szerelmi költészet is olvasható, de a lírai alany magánya és kisebbségi létéből eredő kitaszítottsága újra és újra megfogalmazódik. A X. vershez érve eljut
addig a versben szólaló, hogy esztétikai és ontológiai értelemben egyaránt meghatározóként
tekintsen a költőnőre, kinek emlékezetét az irodalom által bízza a jövő kétes ítéletére:
Alap vagy, nem alapanyag. Ha könyvbe
írlak: emléked megőrzik talán,
avagy – kidobják a pöcegödörbe…
Sárközi rendkívüli tudatossággal és poétikai igényességgel formálja meg azokat a műveit,
melyek a lomok között élő és lom-létű emberek sorsát autentikusan jelenítik meg. Az Örökké
tartó búbánat kapcsán már volt szó hasonlóról, Csikágó című ciklusa azonban újabb szempontból közelíti meg a kérdést. Ami a hazatérés(?) verseiben fontos mellékszál volt, az itt fő-

„

100

tiszatáj

szerepet kap. A feladat Budapest hetedik és nyolcadik kerülete egy napjának fotográfusi pontosságú leírása. Amolyan Szolzsenyicin – féle Ivan Gyeniszovics egy napja, de itt a város a főhős. Ez a város Ivan Gyeniszovicshoz hasonlóan nem sztár, híres ember, története közel sem
sikertörténet. Sárközi Elöljáró szava felkészíti az olvasót a versekre, melyek kora hajnaltól
késő estig követik végig ezt a bizonyos egyetlen nyári napot, mely semmiben nem különbözik
a többitől. A nyomor elkeserítő képei közé bőven szórja a költő az alliteráció-csokrokat,
a meghökkentően szép metaforákat, melyek alkotóelemei között áthidalhatatlan távolság feszül: „A plafonon halvány ikonsalétrom / sarjad.” Az alkotó a maga szerkesztette szonettformán belül gyorsfénykép- vagy dokumentumfotó-szerű apró képeit úgy formálja, hogy egy
másik versforma, a haiku kiérlelt, mégis gyors és élesen pontos megfogalmazásainak eredményeit is kamatoztatja. Erre legjobb példa talán a VII. szonett, mely egy park leírását tartalmazza, mely a varjú és a szarka képétől jut el az alvó hajléktalanra hamuként szóródó napsugárig, vagy egy macska reggelije a IX. szonettből. Nemcsak Magyarország – az egykori és a
mai – idéződik meg a kínai árus portréjában vagy a nándorfehérvári diadalt köszöntő harangszóban, hanem az európai kultúra ősformái is megjelennek a jelenben: Filemon és Baucis farhátat vásárol a piacon, a zsinagóga a hetedik kerületből egész szonettet kap. A város
maguk az emberek, és az emberek gyakorta személyiség nélküli tömegben alkotják a várost,
például a XXI. szonettben, ahol a Keleti pályaudvar előtt az utasok egyetlen masszában tolakodnak, szitkozódnak, élnek. Az utcai zenészek, prostituáltak, nyomorékok megjelenítésében
nincs ítélet, sem sajnálat, csak szinte már bukowski-i jéghideg közöny, irónia. A harmonikásnak kínai kislány ad pénzt, a koldus tábláján szinte József Attila idézetté válik a felirat: „Dolgozni akarok!” Az esti és éjszakai várost keleties egzotikumba burkolja a sötétség és a mesterséges fények, de a költő nem hagy kétséget afelől, hogy ez ugyanaz a hely, ami egész nap
volt. Az esti napfény haldokló szamurájként hanyatlik le az utcákon és a tereken, majd a naplemente Petőfi A puszta télen című versének végét idézi, de az orientalista hangulathoz inkább illően meggyilkolt császár haláláról van szó Sárközi versében, ahogy később Bagdaddá
változik az éji Budapest, hogy egy harapós sün búcsúzzon a költőtől egész napos útja végén.
A kötet címadó ciklusa Sárközi pokoljárásának dokumentumaként is olvasható. 2005 július hetedikén este leütik, lebénul, hosszú ideig orvosi kezelés alatt áll. A Pokolkapu azonban
nem csak ennek az időszaknak a története, bár ez a mozzanat van a középpontjában. A lírai
én önvizsgálata, önmagával való kegyetlen, szigorú szembenézése, s az állandó reflexivitás
már a ciklust beköszöntő, felvezető szonettekben megjelenik. A cím utalhat a mester, Faludy
György műveinek azon csoportjára, melyekben Faludy szintén hányattatott sorsáról számol
be művészi igénnyel (Pokolbéli víg napjaim, Pokolbéli napjaim után, A Pokol tornácán.) Sárközi költészetében azonban a Pokol sokkal inkább belső, mint külső táj, veszedelmes terület, és
nem csak akkor ha az őt ért támadásra gondol az olvasó. A szonettciklus túlnyomó része az
élet és halál mezsgyéjén lét, a gyógyulás, valamint a létösszegzés és a sorssal való szembenézés verseit tartalmazza, tehát Faludy külső utazásaival szemben inkább Karinthy Frigyes utazásához hasonlít, ennen koponyája körül. Az első néhány szonett akár a Csikágó folytatása is
lehetne a külvárosi számkivetettség lírai gyorsfényképeivel: önmagát a halálig munkába hajszoló kisember, a magyar konyháról álmodozó, de gyorsétteremben gyorsan étkező versalany jelenik meg a „riportban.” A nacionalizmus tudattalan, korlátolt vezérszavait dadogó
kocsmai közönségtől elhúzódva a lírai alany ironikusan idézi fel a kunság száraz borának apropóján Kölcsey himnuszát (bort és búzát egyetlen utalásban vonva össze), majd egy bizony-

2018. május

101

„

talan Babits allúzión keresztül Ady híres sorának parafrázisáig jut el: „Oltnak, Dunának
ugyanaz a hangja.” Az aprólékosan, de főleg hatásában elbeszélt támadást követően a kórházi
versek közül elsőként a XXV. szonett emelhető ki, melyben Faludy Nulla Károlyához hasonlítja magát, vélvén életműve nyomtalanul tűnik majd el. Jelen recenzió címe ezzel az elképzeléssel nyit párbeszédet. Nulla Károly élete „üres lapok néma ítélete” volt. Nem szürke élete
ítélekezett felette, s ez ebben az esetben azt is jelenti, hogy nem az számít mennyire kalandos, esetleg sikeres az élet, hanem az, hogy milyen módon képes műalkotássá lenni, szinte
abban az értelemben, ahogy Márai írja: „egy pálma élhet olyan kalandosan, mint egy tigris.”
Ezúttal tehát a teleírt lapok ítélkeznek írójuk felett, s az eredmény bizonyosan nem nulla.
Élethez – halálhoz egyforma egykedvűséggel viszonyul a lírai alany, aki nem szégyell elesettségéről, emberi tökéletlenségeinek szégyenéről sem írni, s az élet vagy a halál kihívásaival
pusztán saját sorsának vállalását helyezi szembe, amikor ismét Charles Bukowski verseinek
hangulatára emlékeztetően így nyilatkozik meg:
Holt családomra, apámra
gondolok: taccsoltam már a rajtnál.
Sorsom kalap szar. Szarok a halálra!
Később Nulla Károly sorsával ellentétben vall a költői pályáról, de annak hiábavalóságáról is,
s ehhez József Attila versek távoli allúzióit hozza a Kész a leltár vagy a Karóval jöttél nyelviségéből: az utókor tisztelete a halott költőnek mit sem ér. Innen jut el a költészet folytathatóságának problematikájához, melyet újból a kortársak műveinek megítélése felől illet kritikával. A mottóban idézett XXXVII. szonettben az elődök, Nagy László, Omár Khajjám, Matsuo
Basho és Arany János költészetétől búcsúzik, s hogy még a halálhoz sem volt elég a sors, végképp feladat nélkül, költészet nélkül marad. A lassú lábadozás, s a mások sorsának felismerése, az együttérzés megfogalmazódása következik, melyet elegyes emlékezés kísér ismét csak
Faludy hatását sejtetően. A megpróbáltatások végső tanulsága talán az lehet, hogy a pusztulás is elmúlik az ég alatt: „Múlandó valóság valós múlásod…” – írja az LVI. szonett zárósorában, majd egy szonettnyi rövid kitekintést tesz a mozgáskorlátozottak jelenlegi magyarországi helyzetrére, mely szoció riport – verseihez hasonló hagulatú. A ciklushoz írt Utószóban
összegzi a lírai alany saját léttapasztalatát, valamint koráról tett szigorú megállapításait. Úgy
tűnik: az életmű még nem ér véget, s a kötetet sem a Pokolkapu zárja, hanem a Reflexiók verscsoportja, mely rezignált, rövid befejezés Csokonait, Walter von der Vogelweidét idézve, remekbe szabott budapesti látképpel, apró örömök aprólékosan kidolgozott leírásával. A VI.
szonett kritikus hangja újból Faludyt idézi, aki Egynémely amerikai költőnek című versében
az avantgarde irányzatokat kárhoztatja. Sárközi a posztmodern relativizmusát és a virtualitás problémáját bírálja: „Posztmodern pöcegödör az élet: / minden lehetséges. Minden képtelen.” A kötet utolsó verse, a Reflexiók VIII. szonettje nem lezárás, inkább reflexió, pontosabban szándék szerint reflexió, de a költő nem talál feltett kérdéseire választ káprázat és akarat
viszonyában, mely gondolkodását kitölti. Ez a befejezés minden bizonytalanságával együtt
egy új nyitás ígértetét is hordozhatja, mivel Sárközi László lírája a kíméletlen kérdések és a
folyamatos kihívások világa.

„

102

tiszatáj

BAKONYI ISTVÁN

Egy könyv, pozitív szereplők
nélkül
TÓDOR J ÁNOS:
VADÁSZJELENETEK M AGYARORSZÁGON

Osiris Kiadó
Budapest, 2017
304 oldal, 2880 Ft

Ha csak a címet olvassuk, és nem tekintünk rá a fölötte levő
fotóra, akár arra is gondolhatunk, hogy valami idillikus, természetimádó történetet tartunk a kezünkben. S mivel már az
első pillanatban sejtjük és tudjuk, hogy teljesen másról van
szó (Gyűlölet-bűncselekmények Olaszliszkától a cigány sorozatgyilkosságig), máris érezhetjük a morbiditást. (Egyébként
megjegyzem, hogy szerintem az elterjedt szóhasználat nyelvileg némiképp kifogásolható: a sorozatgyilkosságot ugyanis
nem cigányok követték el, márpedig ez a jelzős szókapcsolat
ezt is sugallhatja. Amint hasonlókat mondhatunk pl. a „katasztrófavédelem”-féle nyelvi szüleményről is…)
Tódor János eddigi pályáján nem előzmények nélküli ez a
könyv. Műfajilag és tartalmilag sem. Bizonyos értelemben,
főként abból a szempontból, hogy az igazságkeresés és a riporteri oknyomozás elemei föllelhetők voltak a 2006-os, Taxisofőr bajonettel. Kis magyar agressziók című, az Árgus Kiadónál közzétett kötetében is. Korábban is sokat publikált
hasonló tárgyakban, bár korábbi nyolc kötete között találunk
verseskönyvet is. „Az életmű egysége”-féle közhely természetesem rá is alkalmazható, hiszen akármilyen műfajban ír,
könnyen fölismerhető nála a szenvedély, a nem titkolt határozottság, a kemény hang, s ugyanakkor a szépirodalmi minőség. Azt az utat járja, amin nagy elődök alkottak irodalmi
riportot és szociográfiát, miközben a szépirodalom és pályájuk szerves része volt.
Tódor János ráadásul jogi végzettségű írástudó, aki új kötetében is kamatoztatni tudja ebbéli tudását, főként akkor,
amikor le akarja leplezni a magyar igazságszolgáltatás anomáliáit. E tekintetben pedig van elég riasztó példa ebben a
szörnyű bűncselekmény-sorozatban. Az eseményeket krónika-szerűen követi végig, a nyomozástól a bírósági ítéletig.
Közben számos interjút épít be munkájába, olyan emberek-

2018. május

103

„

kel, akik vagy szenvedői a történteknek, vagy más módon (magánemberként vagy hatósági
személyként) vannak kapcsolatban a bűnesetekkel. Persze sokszor kerül veszélyes helyzetbe
ő maga is, hiszen gyakran érdekeket sérthetett egy-egy kérdés vagy éppen a tények közlése.
Nagyon fontos az is, hogy Tódor igyekszik minden esetben tárgyilagos lenni, még akkor is, ha
az érzelmek elragadják. Abban például igencsak következetes, hogy akár az olaszliszkai vagy
éppen a veszprémi esetben éppúgy rasszista indítékot lát, mint a cigányok ellen elkövetett
gyilkosságokban. Igaz, ezt a megkérdezettek, bármelyik oldalról gyakran másképp látják, de
ez őt alig zavarja.
Sokkal inkább elkeseríti őt (és persze olvasóját) is, hogy nincs igazi kivezető út ebből a
válságból. Azt sugallja, hogy a gyökerek nagyon mélyen húzódnak meg, és az elmúlt évtizedekben egyetlen kormányzat idején sem kerültünk közelebb a valódi megoldáshoz. Ezért
sem lehet pozitív szereplő egy sem ebben a könyvben. Az olvasó közben azon is elmereng,
hogy vajon miért dobog gyorsabban a szíve, ha cigányok jönnek vele szemben az utcán, vagy
éppen egy belvárosban gárdisták menetét látja… És bizony, ha van cigánybűnözés, akkor van
magyarbűnözés is!
Nemcsak a hatalmat, a rendőrséget, a bíróságot bírálja, hanem meglehetősen indulatosan
szól a sajtó felelősségéről is. Néha tán túlzó megállapításokat is tesz, s ezzel nyilvánvalóan bizonyos ellenszenvet vált ki másoknál. Lehet vitatkozni egyes ítéleteivel, ám ennél fontosabb
meglátnunk, hogy a rendkívül zavaros helyzetek egész sorában próbál tisztán látni, sosem
véka alá rejtve szubjektivitását. Így hát meglehetősen összetett a könyv képe, de mindenképpen az oknyomozó újságíró hozzáállása az elsődleges. Sok újszerű információval is szolgál
ugyanakkor. Láttatja, hogy a szegénység lehet melegágya a bűnözésnek, de azt is, hogy ez
nem feltétlenül van így minden esetben. Gondoljunk akár a veszprémi Cosma-gyilkosságra,
ahol igencsak jómódú és prostitúcióból élő cigányok is érintettek voltak, de a cigányokat
megölő bűnözők sem éppen a társadalom legalacsonyabb régióiból jöttek! Mindez persze
nem cáfolja a szegénységgel összefüggő gondokat, csak éppen árnyalja az összképet.
Az olvasó bizony egy idő után beleszédül az információ-zuhatagba, és nem mindig tudja
ép elmével követni az eseményeket. Legyen szó rendőrségi anomáliákról, azonosítás nélküli
rendőrökről (2006…), hazudozó bűnözőkről, tehetetlen politikusokról vagy primitív alakokról. Készültek persze fontos interjúk magas szinten tájékozott, felelős emberekkel is. Ezekben is remekel Tódor. Úgy kérdez és érvel, ahogy azt jobb iskolákban tanítják, helyenként
igencsak megszorongatja beszélgető társát. Felkészültsége, a tények ismerete sosem hagyja
cserben. Az is megesik, hogy a riporter látja objektívabban a helyzetet, miként ezt az Iványi
Gábor-interjú mutatja. Azzal pedig nehéz mit kezdeni, amit Magyar Elemér jogvédő ügyvéd
mond: „…Én azt állítom, hogy Olaszliszkán nem cigányok gyilkoltak, hanem olyan emberek,
akik tettükért súlyos büntetést kaptak…” (?)
Ízig-vérig oknyomozó és igazságkereső ez a könyv, szerzője nem fél a rá leselkedő veszélyektől. Ugyanakkor mindvégig érződik megrendültsége, ha szörnyű sorsú emberekkel találkozik, és másfelől nem érti a hatalmasok hanyagságait. Mindezekkel is összefügg, amit a látszólag a sértettek, a kiszolgáltatott helyzetben levő cigányok érdekében működőkről mond:
„…Ezért sem ártana, ha az illetékes roma polgárjogi aktivisták és politikusok, akik a gyilkosság után rögtön kinyilatkozták fene nagy segítőkészségüket, hónapokkal később is odafigyelnének pártfogoltjaikra, és mellettük lennének a krízishelyzetek kezelésében, amíg a felspannolt idegállapot és a hőzöngés nem okoz újabb tragédiát. Tényleg: most hol van a sok, meg-

„

104

tiszatáj

rendült és felháborodott beszélő fej?...” Nagyon fontos ez a mondat. Rávilágít Tódor János
mindenre kiterjedő figyelmére, a felelősségtudat jeleire.
Másutt úgy látjuk, hogy szinte „kéjelegve” keresi a helyzeteket, és – bármily furcsa is – élvezi ezt a munkát. S talán még szépirodalmi nyersanyag is lesz némelyikből. Azt meg csak kívánni tudjuk, hogy a valóságfeltárásnak ne ilyen alkalmai legyenek a jövőben.

Michele Bressan: Wellness (2011), Fast Eco Building (2012),
© Michele Bressan, Ovidiu Șandor Gyűjtemény

Kétfejű gyufa – Válogatás négy kortárs román magángyűjteményből

ABAFÁY-DEÁK CSILLAG

A sercegő gyufa

*

Mircea Cantor, Adrian Ghenie, Ciprian Mureşan, Vlad Nancă, Ioana Nemeș, Şerban Savu és
Mircea Suciu nemzetközi hírnévre tettek szert, műveik az egyetemes képzőművészet részesei. A gyűjtemények számos arcukat mutathatják, kurátora válogatja, mi kerül szemünk elé,
és milyen rendben. A krimi világában Maigret pipája fogalommá vált, miként Magritte híres
képe Ez nem pipa, a képzőművészet egyik credója, a valóság nem mindig a valóság. Maigret
falon húzta el a gyufafejet, szinte hallani lehetett a sercegést, láttuk a villanást. Mint egy késpenge. Elvágja a Gordiuszi csomót? Vagy megvilágosodás? Mircea Cantor kétfejű gyufája a kiállítás címadója az abszurd világra utal, miközben tudjuk, a dolgoknak számos oldala van, egy
késnek lehet két éle, a dolgoknak két ellentétes oldala. Nem csak egyszer lobban a gyufa, akár
körmödre is éghet, vagy kihúzod a gyufát, ha többször használod. És nem csak a gyertyát
égethetjük két oldalán? A kiállítás címe tehát mottóként is felfogható, az abszurdtól haladunk
az abszurdig, a valóságot sem feledve. Ionesco A kopasz énekesnő (1949) drámája is abszurd,
sorsfordító idő után született, és nem véletlen, hogy a lét teljes értelmetlenségét, céltalanságát tételező világkép hatja át, tudatosan az irracionalitásra törekszik. Anti-dráma, hiszen a
dráma eredetileg a cselekvés műformája, itt viszont a szereplők tehetetlen lények, sorsuk a
passzivitás, amelyből kitörni nem lehet. A kifejezhetőség is kérdésessé válik, a nyelv maga is
„lefokozódik” (nincs sem kommunikáció, sem karakter).
Ez a kiállítás karakteresen az ellenkezőjét állítja, továbbra is van művészet, törések és
sorsfordulók közepette, vagy ellenére, a küzdelem folytatódik, kétségek és kételyek között,
mert nélkülük nincs művészet, se új, se régi. Nem tagadja az irracionális szerepét, körülményeit, amelyek ma is fennállnak, és holnap sem szűnnek meg. A szekciók (Ütközőpálya, A reflektív én, Vegyél nekem rejtelmet, A csend temploma és Az űr pereme) narratívákat (visszatérő
témaköröket és motívumokat) kínálnak a nézők számára, milyen világba és kontextusba helyezzék a látott alkotásokat. A kiállítás a fiatal, eleven művészeti szcéna erejét, hatását, a közös inspirációkat, művészi barátságokat, szövetséget engedi érvényesülni. Arra is felhívja a
figyelmet, hogy bár minden generációnak a saját felvetései és válaszai vannak, a művészet
alkotói és befogadói egyaránt képesek hidat építeni a nemzedékek között. Elég, ha csak az
úgynevezett Kolozsvári Iskola tagjaira utalok, akiknek innovatív és modern, a közelmúltat is
*

2018. 02. 16 – 2018. 05. 27. Új Budapest Galéria (1093 Budapest, Fővám tér 11-12.) Kiállító művészek: Dragoș Alexandrescu, Apparatus 22, Ion Bârlădeanu, Ioana Bătrânu, Marius Bercea, Ștefan Bertalan, Dan Beudean, Rudolf Bone, Geta Brătescu, Michele Bressan, Cornel Brudașcu, Andre Cadere,
Mircea Cantor, Andrei Chintilă, Radu Cioca, Radu Comșa, Roman Cotoșman, George Crîngașu, Oana
Fărcaș, Adrian Ghenie, Teodor Graur, Ion Grigorescu, Simon Cantemir Hauși, Gheorghe Ilea, Ferenc Incze, Mi Kafchin, Iosif Király, Ana Lupaș, Alex Mirutziu, Gili Mocanu, Ciprian Mureșan, Vlad Nancă, Paul
Neagu, Sorin Neamțu, Ioana Nemeș, Miklós Onucsan, Dan Perjovschi, Cristi Pogăcean, Gheorghe Rasovszky, Cristian Rusu, Șerban Savu, Mircea Suciu, Supernova, Roman Tolici, Doru Tulcan, Andra Ursuţa, Gabriela Vanga

„

106

tiszatáj

feldolgozó alkotásait néhány éve a Műcsarnokban láthattuk, és most is számos művel vannak
jelen a Bálnában.
Diana Marincu, és Szegedy-Maszák Zsuzsanna, a kiállítás kurátorai négy fontos román
magángyűjteményből – Mircea Pinte, Ovidiu Şandor, Răzvan Bănescu és a Plan B Alapítvány
kollekciójából – válogattak, melyek három városban találhatók: Kolozsváron, Temesváron és
Bukarestben. A gyűjtemények jellegzetes karakterrel bírnak, földrajzi fókuszuk van, és a
gyűjtő egyedi érdeklődését és egyéni ízlését tükrözik. A gyűjtők művészetpártolása életmodell is, és egyben elengedhetetlen a kortárs román művészetnek a nyilvánosságba és a nemzetközi művészeti világba történő integrálásában. Fiatal művészek (Mi Kafchin, Alex Mirutziu
és George Crîngașu stb.) alkotásait is gyűjtik.
A tárgyias és a figuratív festészet továbbra erős vonalat képvisel a kiállításon. Adrian
Ghenie: Cím nélkül, 2014, Tanulmány az Önarckép mint Charles Darwin-hoz|, 2013, (a Velencei Biennálén a román pavilonban is láthattuk). Ion Grigorescu: Önarckép, 1976, Iosif Király:
Rekonstrukció: Mogoşoaia, Lenin and Groza, 2010, Mircea Cantor: Afrika és Ázsia által támogatott Európa (William Blake után), 2009, c-print, Ciprian Mureșan: André Caderéről szóló
könyvből válogatott képek, 2017, Ugrás a semmibe, három másodperccel később, 2004, fénykép, kiállítási példány, ha sötétebb színt használva is, a fény-árnyék motívum visszatérő eleme ezeknek a műveknek. A figurativitás egyben lélekmozzanatot is hordoz, a figura tartása,
arcának eltakarása, maszkosítása, a láthatatlant kíséreli meg bemutatni, felmutatni. Az emberi magatartások széles skáláját vonultatja fel a kiállítás, mindvégig a jelenbe mutatóan,
iróniával, a groteszk mozdulatokat és helyzeteket sem tagadva el.
Az idő, mint motívum is visszatérő toposz a művekben. Időtörések ezek, a folytonosság
függesztődik fel, törik meg, az így keletkezett időrések az emberi magatartások, érzelmek,
szenvedélyek torzulását hordozzák. Roman Cotoșman: Tánc az űr peremén, 1993-1994, Cristi
Pogăcean: 2544, 2006, videó, Cristian Rusu: Tiroli pavilon, 2007, beton objekt és fénykép,
Miklós Onucsan: Hópehely, 2008, 6, akciót és objektet dokumentáló fénykép, hópelyhei szimbólumrendszerek, piktogramok a rend dicsérete, ami a kristályok sajátja, csak az életünk
nem ilyen rendezett.
Dragoş Alexandrescu: A kudarc gyakorlása, 2013, videójában metaforikusan a művészi
alkotás terébe is belépünk, mert nincs olyan mű, amely lezárná az alkotás folyamatát, amely
végtelen és ismétlődő. Az emlékezés is abszurd, kivetés, felejtés és nemfelejtés is. Tojástánc
ez. Vlad Nancă: Szabadság!, 2007, két fénykép, Alex Mirutziu: A 27 éves testem letérképezése
13 cm-es késsel I-II., 2008, a saját testét használja fel, mint Hajas Tibor. Miruziu másik alkotása (TAH29. Élő maszk a művészről, mint 29 éves önmaga, 2011, üveg) mint maszk az agy képét
villantja fel, de mégse azt látjuk, Sorin Neamțu: Egy kép visszaállítása, 2014 is emlékezés, a
testig hatol, a test által lesz átélhetővé, ezzel emberi mértékké válik. Önkínzás ez, folytonos
kísérletezés, mintha az orvos az ellenszérumot önmagán dolgozná ki. A közelmúlt és a jelenjövő hármasában az emlék irányadó, mert a jövőre is rákérdez. Illúzióvesztéseket látunk,
ahogy a világ földrajzilag egymásba mosódik, egy ponttá zsugorodik, mindegy, hogy hol vagyunk, a tét ugyanaz, az emberi élet minősége, szabadsága. Gheorghe Rasovszky: Pantelimon
Nebraska, 2002, tintasugaras nyomata, Önarckép, 1989 a globalizált világra kérdez rá. A virtuális világra, az önképre.
A művészet viszonya a valósághoz, a tömegekhez visszatérő motívum és toposz. Supernova (László István, Ciprian Mureşan és Cristi Pogăcean) A tömegek művészete, 2004, iparilag

2018. május

107

„

előállított üdítőital üveg egyénileg készített címkével reflektál Warholra, a kapitalizmus fogyasztói világára, szokására, a tömegemberre, az átlagra, ezzel az egyediség hiányára utal,
miként Mircea Cantor Gyémánt kukoricája is a vágyott világot jeleníti meg. Paul Neagu tortaemberét felszeletelve látjuk, mint egy mérnöki rajzon. Ilyen egyszerű összetevőkből állunk,
illetve csigalépcsőn ülve, ami nem tudni, hova vezet, nézünk le ezekre a rajzokra? (Tortaember, 1969, fénykép). A század keresztje, 1997 (bronz makett, tanulmány egy 1997-ben felavatott bukaresti köztéri szoborhoz) műve is a művész valóságban betöltött szerepét vizsgálja
egy fogyasztásra berendezkedett társadalomban, ahol minden ehető, minden eladó. Jöhet a
nagy zabálás, a mértéktelenség, miként a Nagy zabálás című filmben, csömörig, halálig.
A kiállítás számos vonatkozásban utal a román és a nyugati művészet kapcsolatára, a befogadásra, másolás nélkül. Nincs szolgai követés, egyénített utakat és művészi törekvéseket
fedezhetünk fel. Ştefan Bertalan: Belső emigráció,1983, Geta Brătescu: Ki-Be, elektromágnes,
1975 művek a kiüresedésre, a robotizálás hatására utalnak, az elgépiesedésre, a mesterséges
intelligencia lehetséges következményeire. Ciprian Mureșan: Ugrás a semmibe, három másodperccel később, 2004, fénykép, az elidegenedés jelenségét mutatja meg. Mintha nem lenne
menekvés.
Természet és ember kapcsolatára számos művet láthatunk. Ştefan Bertalan: Növényi önarckép, 1985-1986 kevésbé horrorisztikus, még a fonott kalács szimbólum is megjelenik, talán emészthető, mégis belső emigrációba vonul. Gheorghe Ilea: Szemét (A Tronicart 1300 sorozatból), olaj, motorháztető, ikonikus alkotás, drámai végkifejlettel. A természet legyőzi az
embert, és nem fordítva, ha mégis igen, akkor látjuk az eredményét. Kissé didaktikusan ábrázolva, magunkat is komposztáljuk, biológiailag lebonthatók vagyunk, csak mit trágyázzunk,
ha magunkat irtjuk ki? Mi Kafchin: Miközben Radu és Mihut kávéztak, 2012, a totális káosz, a
közlekedés ellehetetlenülése, ember sehol. Vajon, nyugodtan kávézhatunk, ha ez vár ránk? Az
alter-test alkímiája, 2013, Felicia a romok között, 2014 az eltűnést, a nemkívánatos átalakulást, átváltozást állítja középpontba, nekem a vámos Rousseau Álom című művét juttatja
eszembe, csak már nem buja a környezet, sikerült lerombolni.
Hagyomány és modernitás örök kérdésköreit számos művész dolgozza fel. Csak nem a
karóbahúzó Vlad Tepes járt erre, vagy kísért most is? Ioana Nemeș installációja sugallja, hogy
minket is kiszúrhatnak, az álarc egységesít, ne legyünk individuumok: A fehér csapat (Sátán),
2009, szőr, bőr, szarv, arany, epoxid. Radu Cioca: Tárggyá válás 3, 2013, beton, fa, fém. Nem
kockafej, annál bonyolultabb alakzat, de füle van, mint a falnak, a betonnak. Bizarr módon
közelíti meg a kérdést Apparatus 22 (Erika Olea, Maria Farcas, Dragos Olea): Vegyél nekem
rejtelmet, 2015, fa, szőrmebundák, neon felirat című műben, egy új világ hajnalán, egy új világ
bűvöletében. Gili Mocanu: Ipari templom, 2008 már az istenben sem bízik, a hátrahagyott világ az ember fölé nő. Ez is törés, ez is fordulat, nem várt, illúzióvesztés. Toporgáshoz vezet,
önkínzáshoz, a társadalomtól való elfordulást tapasztaljuk: Mircea Suciu: Tanulmány (Lány
zöldben), 2007, Hajolj meg, 2007. Csinovnyik világ jön, a tulajdonság nélküli embereké. Hagyomány ez is, de ez nehezen vállalható hagyomány. Az emlékezés össze is kapcsolódik, építkezés ez, de időben hosszan tartó folyamat, a siker reményében. A művész kísérletezik, de
öröksége mindig hiányos, emlékezése mindig szaggatott, sohasem teljes, mint pl Ciprian Mureşan: André Caderéről szóló könyvből válogatott képek, 2017, ceruza, papír.
A kiállítás nagy erénye, hogy erre a szaggatottságra visszatérően utal, a művészi teljesítményre, szándékra, hogy nem tehet mást, alkot, saját magát is megkísértve, istennel és nélküle.

„

108

tiszatáj

KÖLÜS LAJOS

Morzsolhatjuk a kukoricát?
A művek tematikus rendje és az egyes tematikát taglaló szöveg tartalmi-formai fogódzó a néző számára, hogy átláthasson a művek szövevényes világán, amely egyaránt kötődik a jelenhez, a közelmúlthoz, és a nem távoli jövőhöz is. Az Ütközőpálya szekció futurisztikus víziói az
ember és a mesterséges intelligencia kérdéskörét taglalja (Mi Kafchin: Miközben Radu és Mihut kávéztak, 2012, Az alter-test alkímiája, 2013, Felicia a romok között, 2014). Nem az
aranycsinálás titkaiba avatnak be a művészek, hanem az álom, a látomás és valóság világába.
Dan Beudean: Favágók, 2013, GG Allin sírja I-II., 2013, A baleset, 2015 című alkotásaiban
mintha nem maguk, hanem egymás alatt vágnák el a fát. A jelenetek, a történések horizontja
egyfajta misztikus világot vetít elénk, a bizonytalanságot, miként is fordul szembe az ember a
természettel és önmagával. Gheorghe Ilea: Szemét (A Tronicart 1300 sorozatból, olaj, motorháztető) című műve az emberi faj pusztulását is megidézi, mit is hagy maga után, nemléte
mementójaként, a reagáló- és alkalmazkodó képességének csődjeként. Mindez korunk természetes folyamata? – teheti fel bárki a kérdést. Az ember természetátalakító tevékenysége
következményével szembesít Ilea. Eggyé válunk a természettel, és közben csak a motorháztető marad, az emberi életet szimbolizálva. Cornel Brudaşcu: Cím nélkül, 1994, Cím nélkül, 2014
a névtelenségbe burkolja műveit, mintha olyan végtelen úton járna, amelynek rejtett célja
van, de az kimondhatatlan és felfoghatatlan. Cím nélkül mutatja a teli kukazacskót, bekötött
szájjal, kidobtunk mindent, a múltat is, vagy szelektíven?
Nincsenek illúziók, utópiák sem, állítja Marius Bercea: Prófétikus mosoly, 2013 című művében. Minden globalizálódik, időtől, tértől függetlenül. Lehetünk Erdélyben vagy Kaliforniában, a hatás ugyanaz. A középkorban a bekerített kert védett helyet, királyi birtokot és szabadságot jelentett. Ez a kert mára eltűnt, helyette sírkert lett, halottakkal, szellemekkel, szimbolizálva a soha el nem múló emberi fájdalmat, a vissza nem fordítható folyamatot, a pusztulást. Az emberi egzisztencia függesztődik fel, rendül meg, mintha az ember hontalanná válna,
és arra lenne ítélve, hogy a sírkertben bolyongjon, üres lélekkel, emlékeitől megfosztva.
A reflektált én szekció az előző folytatásának is tekinthető. Alex Mirutziu: A 27 éves testem
letérképezése 13 cm-es késsel I-II., 2008, TAH29. Élő maszk a művészről, mint 29 éves önmaga,
2011, üveg, Sorin Neamțu: Egy kép visszaállítása, 2014 művei a művész önreflexióját, önmaga
másolatát, alteregóját, a halált tárják elénk, utalva a megidézés, a felidézés lehetetlenségére
is. Mitől én az én, és meddig az, ami én-nek nevezhető. Hajas Tibor világa elevenedik meg, aki
önmaga testét tekintette az univerzumnak, az érzékek terepének. Ioana Nemeș: A fehér csapat (Sátán), 2009, szőr, bőr, szarv, arany, epoxid, Cím nélkül (péntek II. O1.2008.), 2008 a mitológia, a sámánizmus világába vezeti tekintetünket, a múltba, a hagyományhoz, amelytől
mai életünk rég elszakadt. Műveivel jelzi a művész, korán sincs így, folytonosan visszalépünk
a forráshoz, az eredethez, a titokhoz, a rejtélyhez, mitől is vagyunk emberek. Megehetjük
önmagunkat, miként megehetjük a tortaembert is: Paul Neagu: A tortaember, 1969, toll bevont táblán, Tortaember, 1969, fénykép. Amit vállunkon hordunk, az A század keresztje, 1997,

2018. május

109

„

bronz makett, tanulmány egy 1997-ben felavatott bukaresti köztéri szoborhoz, megváltatlanul hordjuk, cipeljünk nap nap után, ha tudunk róla, ha nem, kör alaku korongja a teljesség és
a szegecsek adják a keresztet, viseljük, elviseljük Ion Grigorescu: Önarckép, 1976 című műve
(fénykép) a művész szabadságának lehetetlenségére utal, míg Rudolf Bone: Gesztenyés önarckép, 1983, műve (szintén fénykép) a magányt sem tagadja le, amely elől nem lehet kitérni.
Némaság ez, a fogság, a rabság némasága. Gesztenyés önarcképe a rejtőzködés fájdalmát mutatja, már beszélni se tud, de lát
A Vegyél nekem rejtelmet szekció a legtalányosabb az összes szekció között. A kiállításnak
ebben a tematikus egységében látható művek egy része a román társadalom szabadpiachoz
csatlakozó időszaka előtt, másik része utána készült. Supernova (László István, Ciprian Mureşan és Cristi Pogăcean): A tömegek művészete, 2004, iparilag előállított üdítőital üveg egyénileg készített címkével, Apparatus 22: Vegyél nekem rejtelmet, 2015 (fa, szőrmebundák, neon felirat) című alkotások reflektálnak a fogyasztói társadalom jelenségeire, azokra a tapasztalatokra, amelyek a jelenből származnak, de már a nyugati művészek korábban megfogalmazták mibenlétüket. Újrafelfedezés ez, egyúttal szembesítés és szembesülés is a kapitalizmus természetével, a versennyel, a fogyasztás istenével és kárhozatával. Mintha megszűnne
minden időbeli és térbeli távolság a jelenségek között, mindenütt jelen vagyunk ugyanabban
a térben és időben: Gheorghe Rasovszky: Pantelimon Nebraska, 2002 (tintasugaras nyomat,
fotópapír), Önarckép, 1989. Új világ ez, amely eljött, amely eljövetelére sokan vártak és vártunk. Kiábrándulást is takarnak ezek a művek. Ion Bârlădeanu: 522. kollázs, 1981, 548. kollázs, 1982, George Crîngaşu: Cím nélkül, 2017, (digitális kollázs). Ioana Batranu Bekerített
kertje a bekeríthetetlenséget jeleníti meg, nem lehet a természetnek gátat szabni? Lehet, de
akkor mind elpusztulunk. Vlad Nancă: Szabadság! 2007 (két fénykép) művei az egyén szabadságának elvesztését, az egyéni szabadságvágy mibenlétét vetik fel, ismételten, mintha
mantrát festenének vagy mondanának. Az egyén függetlennek látszik, de nem az. A hirdetőtábla üres, valami értelmét vesztette. Feltehetjük a kérdést, a művészet is értelmét vesztette,
ezt jelképezi az üres, fehér vászon?
A csend temploma szekció a spiritualitás világába visz bennünket. A való világ arcélét,
formáit keresik a művészek, mi megfogható belőle és mi nem. A kimondás az élmény formája,
helyettesíti a valóságot. Szellemi alakzatokból építkezünk, szellemvilágban élünk, amit leszűrünk a valóságból, az válik valósággá. Nem volna szép, ha égre kelne az éji folyó csillaga – írta
József Attila (Ars poetica). Égre kel, tudjuk, megtapasztaltuk. Megfestett világot látunk, mert
megfesthető belőle valami. Eltakarás, kitakarás nélkül, lehet az test vagy arc. Nincs szembesülés, face to face. Ştefan Bertalan: Belső emigráció, 1983, papír, Geta Brătescu: Ki-Be, elektromágnes, 1975, Michele Bressan: Fast Eco Building, 2012, Wellness, 2011 művei egyaránt
szólnak az elszemélytelenedésről, a befelé fordulásról. Várakozás ez, várakozással teli pillanatokat látunk, falnak fordulva, lehajolva, mintha Ibsen egyik hősét, Solness építőmestert
látnánk, aki egy norvég kisváros sikeres és megbecsült építésze, de lelkét becsvágy, gőg, bűntudat és félelem gyötri, az ígéret küszöbén túl, a tettek küszöbén innen. Ám előttem felrémlik
Willy Loman alakja is az Ügynök halála című drámából. Roman Tolici: Korona II., 2008 műve
kapcsán adódik a kérdés, a hajléktalant illeti meg a korona? Şerban Savu: Henyélő halász,
2010, nem teljesen igaz a mondás halász, vadász, madarász, üres tarisznyában kotorász,
hagyjuk a természetet, ne avatkozzunk be, ahogy esik, úgy huppan, még zavarosban se halásszunk, az édes semmittevés, Petőfi Pató Pál-ját is megidézett világ? Adrian Ghenie: Mene-

„

110

tiszatáj

külés Egyiptomba, 2008 sem az igazi megoldás, de a megmaradás mindennél fontosabb. Ami
maradt a múltból: Gili Mocanu: Ipari templom, 2008 üres, csak romokban és emlékekben él.
Az űr pereme szekció összefoglalóként is szolgál, a művek dialektikája folytán. Az üres tér
elfoglalása folyik, kiterjesztése, megformázása, átlényegítése. Gyakoroljuk a műveleteket, ha
kudarccal is járnak: Dragoş Alexandrescu: A kudarc gyakorlása, 2013, videó. Közben nem lehet elfelejtkezni a múltról: Mircea Cantor: Kétfejű gyufa, 2002-2003, A romániai Szamosújvári Gyufagyárban kézzel gyártott 20 000 doboz gyufa. A jövő beláthatatlan, de a képzelet erejével közelíthetünk hozzá: Cristi Pogăcean: 2544, 2006, videó. Ugyanezt teszi, a virtuális valóságot építi fel Cristian Rusu: Tiroli pavilon, 2007 (beton objekt és fénykép) című művében.
Körjárat ez, hópelyhekkel, amelyek gyorsan elolvadnak, ám a természet egyik fontos formája,
alakzata: Miklós Onucsan: Hópehely, 2008 (6, akciót és objektet dokumentáló fénykép). Az űr
peremén is keresik a művészek az identitásukat, helyüket a világban, miként Ana Lupaș:
Identitás ing (második generáció), 1959 (szövet, cérna, izzadság, vér), az idő szorításában,
vérrel, izzadtsággal átitatott identitás inge keletkezésének évszámát érdemes figyelni! Gabriela Vanga: Pavel, 2006, üveg, fehér homok. Az idő lepereg és nem visszafordítható? Cumi ez,
vagy maga a valóság? Roman Cotoșman: Tánc az űr peremén, 1993–1994 című műve jelzi,
nem kell mindent szó szerint venni, de metaforikusan igen. Átváltozás ez, kafkai értelemben.
Mircea Cantor: Afrika és Ázsia által támogatott Európa (William Blake után), 2009, c-print-je
akaratlanul is a mai világunkra utal, áthallások nélkül. A kultúra oszthatatlan, párhuzamosságuk valóság, de az ember mivoltunk egyetemes, összetartozunk. Mircea Cantor: Gyémánt
kukorica, 2005 című műve a valóság eszenciája, a valóság utáni vágy, a fogyasztás szimbóluma, egyben a tökéletes fogsor metaforája is, csak is így szabad mosolyogni. Különlegesre csiszolt briliáns, de nem ehető, nem fogyasztható, talán génkezelték.
A kiállítás egyik fontos mozzanata a kapocs és a kapcsolódás, vagyis a kommunikáció, az
információ átadása, a közös élmény, az élmény közössége.

2018. május

111

„

Szőke Katalin
(1950–2018)
Az orosz irodalommal, művelődéssel törődők, kutatók, népszerűsítők, fordítók sorsa együtt haladt a többnyire tragikus, tragikomikus kanyarokat vevő XX. századi
történelemmel, művelődéstörténettel. Volt egy olyan időszak, amelyben orosz olvasók, egyetemi oktatók, kutatóintézeti munkatársak Magyarországra jártak szakirodalomért, szöveggyűjteményekért, a széles Oroszhonban (melyről mindig tudható
volt, hogy „rabok hona, urak hona”) tiltott szerzők alkotásainak új kiadásáért. Az
orosz századforduló, ez a páratlan irodalmi, zenei, képzőművészeti kincsekben gazdag, világhírű táncegyüttesei révén ünnepelt, különlegesen magasra értékelt néhány évtized, ez az újromantikától a szecesszióig, a vallásbölcselettel az univerzum
szimbolikus-szimbolista látásig rétegzett periódus egy másik, búvópatakéletet élő
oroszság üzenetét hordozta; ennek feltárása, korszerű módszerekkel elemzése,
szembesítése „Európá”-val a magyar kutatás segítségével juthatott vissza a szülőhazájába. Ebbe a nem túlságosan támogatott, inkább eltűrt munkába kapcsolódott
be Szőke Katalin, aki – ha nem juthatott be orosz levéltárakba – a prágai szláv
könyvtár emigránsok által, még a két világháború között összegyűjtött anyagában
búvárkodott, hozta felszínre az Oroszországban törlésjel alá helyezett regényeket,
kisprózát, verseket, egyiket-másikat magyar nyelvű kiadáshoz segítve, Baka István
tolmácsolásaihoz hozzájárulván. Aztán teltek-múltak az idők, az újraértékelés korszaka Oroszországban is elérkezett. Akkorra már Szőke Katalint jónevű, számos érdemmel gazdag kutatóként fogadhatták, akinek részvételei nemzetközi konferenciákon mindig feltűnést keltettek. A furcsa sorsú Remizov művészetének merész rehabilitálása fűződött elsősorban nevéhez, az utóbbi évtizedben meg az orosz Oscar
Wilde-nak tartott Kuzmin művészetének újszerű bemutatása*. A kérlelhetetlen igényesség jellemezte írásait, távlatosság, a természetes részvétel a nemzetközi tudományos munkamegosztásban, emellett egy kevéssé megfogható művészi érzék,
amelynek segítségével nemcsak ráérzett az újabb meg a legújabb orosz próza kiemelkedő darabjaira, hanem többnek míves fordítójává vált. Hamar és jól tájékozódott az orosz irodalmi gondolkodás történetében, a nálunk gyorsan és sokat idézett
Bahtyin ihletett átültetőjévé lett. Élete Szegedhez kötötte, majd Budapest és Szeged
között osztotta meg tartózkodását. A Szegedi Egyetem messzi külföldön ismert oktatójaként nemzedékeknek közvetítette azt az orosz művelődést és irodalmat,
amely nem egy esetben a létezés legfontosabb gondolatait a legerőteljesebben fe*

Lapunk 2017. novemberi számában közölte Szőke Katalin Mihail Kuzmin és az első orosz homoerotikus regény című tanulmányát, valamint Mihail Kuzmin Szárnyak című regényének részleteit, Szőke
Katalin fordításában. (A szerk.)

„

112

tiszatáj

jezte ki. Ez az orosz irodalom egyszerre hirdette az áhítatot, de a megvetést is azokkal szemben, akik szüntelen átlépik az erkölcsi normákat, a végtelen terek tiszteletét és a baráti körök meghitt együttlétének melegségét. Szőke Katalint ez a világ nevelte, ennek lett híve, emellett tartott ki, élete példájával is ezt igazolta. A „russzista”
nem egy önmagába zárkózó tudományszak elkötelezettje, hanem a „nagy” művészet
rajongója, megélője, méltatója és értelmezője. Tanári személyiségként igyekezett
felnőni azokhoz, akikről előadott, közvetítőként pedig részt vett az irodalom eljuttatásában az érdeklődőkhöz. Sokágú tevékenysége szemérmes és színes egyénisége
révén szerzett híveket az orosz és általában a művelődés ügyének. Nagyformátumú
tanárként írta be nevét Szeged és egyeteme történetébe. Pótolni nem lehet, de hűnek maradni ahhoz, amit évtizedeken keresztül a maga csöndes módján tett, kötelesség. Úgy zárul le most egy tanszék, egy intézet, egy egyetemi kar egy periódusa,
hogy egyben a velünk maradó emlékezet és a művek segítségével folytatódik. Szőke
Katalin nem élt hiába, s ha távozása nem gyógyuló fájdalmat okoz is nekünk, barátainak, kollégáinak, tanítványainak, amit ránk hagy, vigasszal tölt el: írásai, tanítása,
emléke nincsenek kitéve a romlandó időnek.
FRIED ISTVÁN

Alex Mirutziu: TAH29, élő maszk a művészről, mint 29 éves önmaga (2011),
© Alex Mirutziu, Ovidiu Șandor Gyűjtemény

Az utolsó oldalon

SZÍV ERNŐ

Kis beszéd a vereségről
A vereség bizonyosan nem az, hogy elveszel. Nagyon sokan, a világnak annyi dolga
diadalmaskodott fölöttem e fél évszázad alatt, hogy rendesen számba se tudom
venni őket. Mert akkor sorszámozni kellene legalábbis a teremtést, az pedig elég
nagy falat. Igen sok iktatni való. Micsoda rovancs lenne! Noé bárkája, az abban időző utazók színpompás hada, az ősi mozdulatlanságba dermedő magyar vidék, legszebb fogalmaink ünnepélyes tárháza, a homályos, foltos, tavaszi ég, és egyéb nyalánkságok. Senki se gondolja, hogy most panaszkodom. Megszoktam a vereséget.
A kiütést is akár. Az eltángálást. A kínzatást is talán. Akárhogyan is alakult, ha megvernek, attól még vagyok. Mert nem pusztítottak el. Ha elpusztítottak volna különböző táborokban, idegen, pernye vagy csikorgó hó födte földeken, nem tudom, mit
mondtam volna. Ha túlélem, akkor sem tudom, hogy mit mondtam volna róla. Nyilván kell a személyes tapasztalat. Sok mindentől szenvedtem életemben vereséget,
mondom, illetve nem is így mondom. Úgy mondom, hogy sokan győztek le. Legyőzött az idő, folyamatosan legyőz tulajdonképpen, legyőzött a másik ember, és győzött rajtam a mondat. A testem. Lassan legyőz az is. Vajon nem az is vereség, hogy
csodák között fél és retteg az ember. Tudom fű, fa, vers, szívdobogás értékét, beáraztam őket régen, és mégis. A szorongás azért nagy vereség. Így éltem, máskülönben elég szerencsésen, a nagy bajok és a pusztító diadalok elkerülésével, és arra jöttem rá, hogy szeretem a vereséget. Nem olyan nagy baj, ha legyőz a teremtés, a másik, a népem, a hazám. Azzal szeretem a vereséget, hogy nem adom magam teljesen
neki. Hogy nem tökéletes. A tökéletes vereséget nem lehetne szeretni. Tisztelem,
hogy nagy, hogy elsöprő, hogy hajszálnyi, hogy ügyes, hogy furfangos, de nem adhatom át neki egészében azt, ami vagyok, így pedig helyet hagyok neki, a szeretetnek.
Mert hogy és hol kapaszkodjon a szeretet, ha a felület tökéletes. Valami mindig maradjon, ránc, repedés, gyűrődés, szakadás. És akkor megmarad az én teremtésem,
az én másik emberem, az én egem, az én országom, az én népem. Ezeket meg csak
egyvalaki győzheti le. Én. Amikor nagy szeretettel saját magamat győzöm le, és vigyázva, hogy az se sikerüljön tökéletesre.

