tiszatáj
1994.SZEPT.* 48. ÉVF.

Baka István, Határ Győző, Horgas Béla,
«

Marsall László és Szepesi Attila versei
Sándor Iván: Kerengő
(fejezet egy regényből)

Tandori Dezső Géczi Jánosról
Diák-mellékletünkben:
N. Horváth Béla Babits Mihályról

tiszatáj
IRODALMI F O L Y Ó I R A T

A szerkesztőség elnöke: V Ö R Ö S L Á S Z L Ó
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: A B L O N C Z Y L Á S Z L Ó
SZOKAI I M R E
Műszaki szerkesztő: E N G I M Á R I A

Főmunkatársaink:
B A K A ISTVÁN (Szeged)
D O B O S LÁSZLÓ (Pozsony)
KISS G Y . CSABA (Budapest)
S Ü T Ő A N D R Á S (Marosvásárhely)
SZÉLES K L Á R A (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a FIÍRKER Rt. és
az NH Rt. Előfizethető bármely postahivatalnál, a hírlapkézbesítőknél, a Posta hírlapüzleteiben
és a Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVIII. ÉVFOLYAM, 4. SZÁM
1994. ÁPRILIS
BAKA ISTVÁN: Háry János búcsúpohara

3

HATÁR GYŐZŐ: Egyenes adás; A szúnyog létezés; A szelídség rigolyái

4

SZEPESI ATTILA: Új ikonosztáz

8

SÁNDOR IVÁN: Kerengő (Fejezet egy regényből)

10

MARSALL LÁSZLÓ: Elmaradt találkára; Önéletrajz-töredék

23

HORGAS BÉLA: Tartományok sejtelme; Út, gémekkel;
Prokrusztészhez

25

TANDORI DEZSŐ: A „magyar mediterráneum" (Ez-az
Géczi János költészetéről)

28

GÉCZI JÁNOS: [1000 naplemente]

33

HÁSZ RÓBERT: Johannan

40

TANULMÁNY
ALFÖLDY JENŐ: Végső érv: az élet (BENJÁMIN LÁSZLÓ:
Vérző zászlók alatt)

56

BOMBITZ ATTILA: A lírikus prózája (Baka István narratív világáról)

61

NÉZŐ
JAKÓCS DÁNIEL: Bulgária nagy öreg embere

73

VALERI PETROV: Szüleim; Zsidóviccek; A bűnös; Magamnak; Belháború; Diplodocus-sirámok; Szerengeti
(Rigó Béla fordításai)

77

KRITIKA
VASY GÉZA: Az életmű első fele (Markó Béla válogatott
versei)

82

LADÁNYI ISTVÁN: Lexicon O. T. - egy szócikk megkísértése (Tolnai Ottó: Versek könyve)

87

ALFÖLDY JENŐ: A nem-professzionista lírikus (Tóth
Erzsébet: Arcod mögött május)

92

BÜKY LÁSZLÓ: Jónás Csaba: Felderítés

94

Szerkesztői asztal

a belső borítón
ILLUSZTRÁCIÓ

PAPP GYÖRGY grafikái a 7., 9., 24., 27., 32., 55., 72.
és a 96. oldalon
DIÁK-MELLÉKLET
N. HORVÁTH BÉLA: A lírikus Babits

BAKA ISTVÁN

Háry János búcsúpohara
Ki császárokkal paroláztam és
A világ végén lógattam le lábom
Most engem lóbál fejjel lefelé
A Nixtől prüsszentésnyire halálom
A Hajnalcsillag csákómon a gomb
Ragyog fölöttem kőporral sikálva
Hej bolhaként elugráló napok
Viszket az egész Mindenség-kaszárnya
A virradatot véresre vakartam
Az én sebemből fröccsent fény az égre
Negyvenhat évem priccsén kitakarva
Fekszem s a kürtök riadójelére
Várok s vezényszavakra nyergelj! lóra!
Fölébred újra álmából a század
Kardot ragad s a menny Napóleonja
Megfut előlünk nyakában a lába
Mint aranyórát elveszti a Holdat
Mint aranytallér elgurul a Nap
S megtorpannak a csontlovak s a holtak
Csillagkép-csatarendbe állanak
S feltündököl akár egy generális
Rendjellel tűzdelt zubbonya az ég
Fogd obsitod vitéz Joannes Háry
Időd kitelt meséidből elég
Ki császárokkal paroláztam és
A világ végén lógattam le lábom
Meglóbál most és fejjel lefelé
A Nixbe ejt le prüsszentő halálom

Egyenes adás
úgy megszerettem ezt a sivárságot
a sivárság e beltenyészetét
hol mérföldekre egyebet se látok
mint négerajkú unt szájtátiságot:
líg-lődörög velem a semmi nép
(dús rasztafári fürtök

bőrzekék)

kirakatfüzér viseltes kopárság
álomvilág és gyapjas kültelek
tüllfüggöny mögül kéjéhes pofát vág:
lötyög a lotyó az ékszer az álság
s a csepp lány kit strihelni küldenek
(nagymamának beillő némberek)
fényár melegség: ingatlanügynök
óvszeres ószeres - árleszállítás:
„A VÉGÍTÉLET KÖZEL KRISZTUST HIDD MEG!"
táblás a baptista megnyert az ügynek:
ránkjár a jóslat ránkjár nem vitás
(gazdagodott a konfraternitás)
a turfosok megtrécselik-traccsolják
lóversenyfuttatás fő nyertesét
Mázlisra rákacsintanak a kurvák:
meg sem áll s csak annál stricibb mogorvább
- kuss! - fröccsennek mellőle szerteszét
(A VÉG KÖZEL úgymond a szentbeszéd)
oly emberséges kilátástalanság
s beletörődésnek mi hősies!
idementi hajótörése roncsát
betöltve a baromi lét parancsát
zsugázó bugázó zsebes csöves
(csatlakozz hozzájuk te is - siess)
irhamenekítők nyomás! mennünk kell
itt járja még a frájer-ragadás
innen a sztrüll itt idegenedünk el
szagunk-színünk-szívünkkel: mindenünkkel
CSAK NE A KRISZTUST... LEGYEN BARABÁS!
(s már egyenesben - rajtunk az adás)

1994. április

5

A szúnyog létezés
Paul Chaulotnak
(a harcos a kézitusa elképzelt szünetében - halála előtt)

a létezés
a szúnyog létezés
a tovalétezés egy odaképzelt kertben a nyári fák terebélye alatt, ahol
semmi sem történik, mert minden tovalétező jól elvan és a belekezdés visszaveszi az ingert
még ez az átröntgenező szúnyograj - annak keresztültáncolása rajtad —
szúnyograjnak tárulkozó mellkas csarnokod - hasüreged szarvasiramló csobogása
még ez a méh ez az akrobatikus kettős bemutató körrepülés
ez a hangos dongás méhes csészédben/kancsódban/poharadban
és az
odaképzelt mellédhasaló kutya lihegése
- ez is csak a mozdulatlanság dongása és lüktetése és megzümmögtetése
létkánikula
a szúnyog lüktetés löketenként, melyben minden odaképzelt áldásmondás
áldott mondanivalótlansággal teljes miként az angyalban és még
a goromba keresetlenség is keresett
hiszen kezed bizalmas kulcsolom-közelsége lábad kedélyes átvetem-közvetlensége - még a lekapcsolt szóáram szünetelése sem a létáram
a létkisülés
a szívás a szüremlés
a létözön
a szúnyog lét kilüktetése a mozgás, a tett sallangja nélkül, míg észre sem
veszed és egy teljes élet telt el
az odaképzelt élei
egy teljes életnyi lét odaképzelését pergetted a perctelen mézüveg idő szilánkjába beleüvegesedve oda bebábozódva
egy teljes életnyi lét mézét a százfele-bugyborékosodó figyelmetlenségben;
a feledve-eltűnődés burjánbilincsébe vert virágtesthelyzetben, annak merevlanyha lapján szikrázva szanaszét és tükörnek lapjává
lobbanva; az özön inger nektámiagaráján rajtafelejtett hályogos
révedezéssel hogy vajon-awajon
hogy tart-e vajon az odaképzelt
tart-e még az élet terebélye a létezés kertjében - a gyöngy idő

6

tiszatáj

gyöngy időnekpergetésea szörnyeteg örömben, mely oly oktalan, mintáz
életöröm a szúnyog gyermekben és a gyermek szúnyoga bennünk;
és amelynek mondására létezni árnyékunkból felidézteténk és
örömének pohárnoka - edénye - kortyolgatója - utánanéző árnyékvetője vagyunk
a szúnyog létezés hogy tart-e még

A szelídség rigolyái
(vámvizsgálat az álomhatáron)

(A PIRONKODÓ, DE JAVÍTHATATLAN LELKIISMERET:)
- megtaláltam magam Teofrasztusz Karaktereiben: a mániák mániákusa vagyok; rosszabb ez a fobofóbiásnál, aki attól való féltében, hogy
megijed, rémületben él: emez, a manomániás, kapva-kap az elmebajok
fajtáin és ezt a kedvtelést a beleőrülésigfokozza...
(A SZEMREHÁNYÁS ROMÁNCA:)
- ó, legyen szabad még gyűlölnöm az idealistákat, körmönfont praktikáikért, amelyekkel szentséges természetűnek ismertetik el a világgal
őrületük Eszményét
kivetnem a kvintesszencia absztraktorait, akik a májat konoid-alakúra, a vesét planparallelre nyomorítják, hogy majdan, kilencedik nemzedékében kristálytani szabályosságától bóduljon az elragadtatott világ,
és mi, bádogkannában növesztett ősapák, azzal vigasztalódjunk, hogy
unokáink már parallellepipedon-hassal születnek: legyen szabad utálkoznom...
(A MEGSZÁLLOTT HAJMERESZTŐ TRÉFÁLKOZÁSA:)
- utolsó bolondériám maradt még s hogy miért éppen ez a rigolya
kísért?... Talán mert amolyan betetőzésféle, mint a vallások kifordítása —
a feketemisék - amely már maga a nincstovább. A neve: FEKETE
MANIA... Vágyom, őrületesen vágyom a megaláztatásra!
(HADARVA, ÖNFELEDTSÉGI ROHAMÁBAN:)
- ismerem Krisztus önzését, az ő titka is ez lehetett és a megváltás jó
ürügyén így élte ki őrülete önzését... rettentő mánia szelídség!

1994. április

7

(A KÍVÁNKOZÁS SAKÁLŐSZINTESÉGÉVEL:)
- gázoltatnom a lábak alatt és tiportatnom eszelős figyelemmel: a test
elhárító rúgkapálását és minden önkéntelenségét kiölnöm már első
ingerében
megérnem barátaim és szeretőim jelmezes vonulását és várnom a
szembesítést, amikor vérzem és szégyenkezem a pellengéren:
- „Ó, a szépreményű Elesett, a menthetetlen!"
- „Megérdemelném, Daméta, hogy mellészegezzenek: hittem benne!"
- „És én: aki az övé voltam, Melibeo!"
- „Már megtisztultál tőle, szép Eufroziné, amióta a szeme láttára az
enyém vagy"
...így-ef! így, így! bomladozzatok
csak, álomgondolataim
e szép
eszelősségben,
bomladozzatok!...
(CSECSEMŐKORI - E L M O H Ó S U L Ó SZÁJMOZDULAT:)
- anyám és testvéreim, azért, amit Krisztusban vétettem: tagadjatok
meg a zsinagóga előtt engem és verjen ki a sokaság
tudatlanságomért
- oly törpévé törpülnöm, aki a szánalomig fel nem ér, és jeltelenné,
mint a keresztút haldoklója, hippokrátészi arccal: vonásaim ott töredezzenek az Ő kezében és a fosztogatók hiába ütögessék állam alá az alamizsnát és a gégémbe... fejedelmi őrület (SIKOLY:)
- „megpróbálni!

megpróbálni!"

8

tiszatáj

SZEPESI ATTILA

Új ikonosztáz
Szentek most a kóbor ebek,
akikhez nincs könyörület.
Bősz csikaszok, eleven hullák,
járják a városvége poklát,
bújják a fogyó ligetet,
kitaszított hűségesek
És szentek a szálas fenyők,
állnak a körfűrész előtt,
mérgezett lombjuk felsuhog.
Szentek a bolydult szárnyasok,
szállnak a szálló ég alatt,
a varjú• és a fecskehad,
s ahogy alattuk kéklenek,
szentek a tavak, csermelyek
A pipacsok ci margaréták
ahogy a rétet teleírják
Az árnyékot búvó, konok
feketecsuhás vadkanok
Ligetből ahogy visszanéznek,
a menekülő, veres őzek
Szent a szélűzte ágközön
megcsillanó, ezüst fagyöngy.
A tamariszkusz illata,
a fülemüle dallama,
a sziken-lépő sóvirág.
Szentek a tüskés csipke-fák,

1994. április

9
a tölgyek a domboldalon
nincsen számukra irgalom:
rezgő lombjuk füstbe múlik,
ordas árnyuk tovanyúlik.
Csontvázukra
vetkezően
felsuhognak
elveszőben.
Nincs, ki zöldjük visszahozná,
vesztük titkát kibogozná.
Sem a fecske villám röptét,
sem a vizek csillám tükrét.
Csak a szél zúg mintha szállna
álomból-szőtt angyal szárnya.
Aztán emlékké foszlik el
az idők végéhez közel.

10

tiszatáj

SÁNDOR IVÁN

Kerengő
FEJEZET EGY REGÉNYBŐL
A hármasosztású későgót árkádok alá betörnek a narancsfák között átsuhanó fények; az asszony úgy beszél a lépések nyomán évszázadok alatt lecsiszolt kövekről, az
alacsony boltívekről, mint kószálásainak otthonos színteréről. (Megelevenedik, amint)
elhalad a dubrovniki dominikánus templom főkapuja előtt, belép a kolostorudvarra,
elidőzik a fehérmárvány kút mellett, egy pillantást vet a kerengő bejáratával szemközti
nyitott ajtón át a kőpadozatba süllyesztett címeres, feliratos sírkövekre; a csavart oszlopok egyikéhez támaszkodva felpillant az — onnan láthatatlan - közeli erőd irányába,
nem azért, mert máris hallja nyugatról a tenger kőgátnak csapódó hullámverését csendes éjszakákon valóban hallható, de most nincs csendes éjszaka, délután van - más
hangok verik fel a környéket, még a kerengő boltíveit is; robbanások, géppisztolysorozatok, bár most éppen szünetelnek, és a hirtelen támadt csendben mintha valóban
hallatszanának a hullámok távoli hangjai, valamiféle zongorahangzás kíséreteként,
amely a Ploce-kapu melletti Revelin-erőd felől szól.
Egy héttel előbb érkezett a városba. A fia, az őszi programon fellépő zenekar
pianistája hívta. Bach g-moll zongoraversenyét játszották, és a fia tudta, hogy különösen szívébe fogadta az Andante-tételt. A kolostorudvarban volt a koncert, a zenekar továbbutazott Kölnbe, de ő maradt még néhány napig (habár a zavaros események átterjedése várható volt, de nem akarta elhinni, hogy a harc ide is betörhet); talált egy olcsó
panziót, telefonon kért a kórházigazgatótól egy hét szabadságot, a férje nem tartózkodott otthon, éppen átment Szabadkáról Budapestre egy történészkonferenciára. Kószált a vízparton, a templomokban, a várfalak környékén, nézte a csónakokat a hajnali
fényben, a délutáni fényben, az alkonyban, kiült a mólókra, felidézve magában a zongoramuzsikát, hallgatta (így) a dallam visszatérő íveit, az azonosságokat és a variációkat, elbűvölték a visszatérések, az összefonódások, a lágy és makacs ismétlődések;
bárhol volt, hallotta a zongoraszót, akkor is, amikor aztán a robbanások, a géppisztolysorozatok, a kiáltások, a nyöszörgések, a lábdobogások szünetében a kerengő fordulójában egy sebesült fölé hajolva felpillantott; jött, érkezett a zene az erőd felől, mint
korábban, átbújt a hármasosztású oszlopok között, a vonósok támadó, a zongora elszántan védekező hangzása összevegyült a robaj, a lövések, a tengerzúgás, a kiáltozás,
a lábdobogás, a robbanások hangjaival, együtt szólaltatták meg a közeledő, rájuk zúduló rettenetet.
Már napok óta tartott az ostrom, mégsem volt folyamatos a háború. Mint egy
lázroham, néha kitört, legyengítette a városnak a gyűlölet vírusaival megfertőzött testét. Ziháltak az épületek, fulladoztak a falak, a tornyok, lüktetett a fény az oszlopcsarnokokban, a rémület sűrű cseppekben hullott alá, ráfolyt a kikötő lépcsőire, a fatörzsekre, lerakódott a kupolákon, a bárkákon, átjárta a bolthajtásokat, a kőszentek
palástjait, ismételve a kérdést, hogy mindez miért? (nem megválaszolatlanul, hanem
megválaszolhatatlanul, ugyanis az már nem volt szokatlan és felfoghatatlan sem, hogy
a javak elosztása robbantja ki a gyűlöletet, a pusztítást, a tömeggyilkosságokat, ezúttal

1994. április

11

azonban a vadállatias ösztönök már nem a javak elosztásáért, hanem a hazák elosztásáért szabadultak el, mintha hazából se volna elég, mert van haza, hazább és leghazább).
A városra ereszkedő iszonyat bezárta előbb a szállására, utána az óváros kagylójába, amíg aztán a gépfegyverekkel előkészített támadás után a dominikánus kolostor
kerengőjében találta magát, egy sebesült fölé hajolva, akinek a bal vállát érte a golyó.
Kigombolta a sebesült zakóját (a zakóra sokáig emlékezett, jobban, mint a férfi arcára;
könnyű angol szövetből készült, apró, egészen világosszürke és fekete rombuszokból
álló mintával, a rombuszok sarkai egymásba értek, mint egy pettyezett felület, amelyet
a fekete garbó még jobban kiemelt, olyan funkciót adva a mintázatnak, mint valamiféle
hieroglif egy ősi barlang falán). A sebesült fölé hajolt, miközben egy éles kővel fölhasította a testére simuló fekete garbót, mert csak így tudott hozzáférni a sebhez. Megcsapta a vér szaga, mintha patakokban ömlött volna, holott csak szivárgott, ám a fertőző sebek bűzére emlékeztető szagot árasztott, amivel együtt ugyancsak megcsapta a
férfi sűrű fekete hajának illata (valami sampon vagy kölni, talán olaj illata). A mozdulat, amivel a seb fölé hajolt, olyan lendületes volt, hogy lecsúszott a szemüvege. Nyúlt
utána, rátenyerelve a vértől és a lábak nyomától iszamos kövekre, visszaillesztette, de
nem látott vele jól, csak annyit látott, hogy a szemüvege előtte hever, egészen közel a
férfi zakójához, amelytől, átkarolva őt, kissé megemelve a felsőtestét, már megszabadította. A férfi szemüvegét találta meg. Kicserélte, ezzel még közelebb érezte magát a sebesülthöz, talán bennünket is felcserélhetnének, nemcsak a szemüvegünket, gondolta,
hiszen őt is érhette volna a golyó, akár ugyanígy a bal vállán. Két ide nem való intellektuel, mi közük ehhez az egészhez, mi keresnivalójuk van itt?... S miközben a fehér
blúzából tépést hasított, megpillantva néhány méterrel odébb az asszonyt, akit a géppisztolysorozat néhány másodperccel előbb kaszált le (mezítlábasán, koszos nylonszatyorral a kezében, amiből félig kicsúszott egy darab száraz kenyér, holtan feküdt az
oszlop mellett), rátört a hisztéria: bocsánatot kell kérnie - de kitől? hogyan? - , amiért
azt gondolta, hogy mi köze neki és a karjában tartott férfinak ahhoz, ami történik...
Mert hát ennek a mezítlábas asszonynak ugyan mennyivel volt több köze a rájuk törő
iszonyathoz, hogy a halálával válthassa meg az ő életüket?
Átkötötte a sebesült vállát (nem jutott eszébe, hogy sajnálja a blúzt, pedig „családi
darab" volt, a nagyanyjáé, bácskai hímzéssel, a szekrény mélyén tartotta, két-három
évenként egyszer vette fel, most is a fia kedvéért viselte, aki szerette, ha ebben hallgatja, lehetőleg az első sorból, a szabadtéri koncerteket). Férfiak rohantak el mellette,
mindegyikre rákiáltott, de percek teltek el, amíg az egyik megértette, mit akar, és
segített neki a sebesültet megemelni, bevinni a kolostorba, ahová a többi sebesültet is
vitték. A címeres, kriptaborító márványlapokra fektették őket, menjen, ordított rá egy
katona, kötözze be a többieket is (ki ez? mi köze ennek a katonának hozzá? milyen
katona? máris lövésre készen tartott géppisztollyal térdel az egyik oszlop mögött; kire lő? miért lő? őt miért lövik?); látta, ahogy lassan lecsúszik, a combja körül a vértócsa; oda akart szaladni, útját állták a beözönlők, hűvös volt bent, a sebesültek elcsendesedtek, mintha inkább ámultak, semmint szenvedtek volna. A délutáni fény
odakint szürkületbe váltott, homályba borult a kolostor bejárata, a gyűrűző gomolygás magába szívott mindent, magába szívta és megemésztette a köveket, a sóhajokat,
áttetszővé váltak a formák, én is ilyen áttetsző lehetek, gondolta, még vagyok, még
létezem, de már megindult a változás, amiben ez a gomolygás a kövekkel, a lépcsőfeljárókkal, a kikötő csónakjaival, a márványkutakkal, az erődfalakkal, az oszlopsorokkal együtt engem is beszív és nem úgy, hogy eltüntet, miként a lépcsőfeljárók,

12

tiszatáj

az oszlopsorok, az erődfalak, a márványkutak, a faragott lépcsősorok sem enyésznek
el, csak éppen mint valami soha le nem törölhető patinát, leplet húz mindenre a rémület, s most már bármi történik, ez alatt roskadoznak tovább; igen, minden, ami látható,
legfeljebb egy omlásnyival, egy roncsolt várfalrészlettel, egy köveket szétfreccsentő
aknabecsapódás nyomával változik, de belül... bent... hol... még tovább... és látni az
arcokon is... mit?... hogy átélték... és bármikor... újra... mert, ha ez megtörténhetett...
akkor folyamatosan... hallotta közben a zenét... a zongorafutamot a g-mollból... de
nem ott, akkor... ott már semmi mást... később, mikor visszaidézte, de nem tudta felidézni úgy, ahogy átélte a rémületet, csak a zongoraszó maradt meg... eliszonyodott
(mikor visszagondolt, még akkor is), mert nem elválva a géppisztolysorozatok hangjától a variációk, és nem elkülönülve a sebesült férfinak a haja illatával egybekeveredett
vére szagától a huroktémák, éppenhogy továbbkúszva ahhoz a sebesült katonához (aki
az előbb rákiáltott, nem tudhatva: arra ad parancsot, hogy két perccel később majd őt
is bekötözze), a vértől csúszós köveken összevérezve magát, kúszás közben nem tudta
még, hogy ez a rémület kíséri majd el mindenhová; akkor azzal sem törődött, hogy
valójában mi történik (és később akár el is mosolyodhatott volna azon, ami átvillant
rajta: úgyis benne lesz az újságokban, valahol majd leírják, hogy mi is történt, amiből
persze nem értené meg soha, miként abból úgy sem érti meg senki más sem, így hát arra szorítkozhat csak, amit lát és átél most), miközben a roncsolt combú katonát kötözte; de miért gondol közben mégis a másikra, a világosszürke és fekete rombuszokkal
mintázott zakójú szemüveges férfira. Úgy érezte, hogy az volt az ő megmentettje,
tettének, ittlétének értelme, az eseményekben való illetékességének bizonyítéka; igen,
mintha azért maradt volna a városban, hogy bekötözze, és nem a kószálásokért, a napfényes alkonyokért, a narancsfák illatáért...
Azon az estén még legalább húsz sebesültet látott el. Blúzából semmi sem maradt,
csak a pulóvert viselte és a nagyanyjától örökölt, most elöl összehurkolt kendőt. El innen, gondolta, abbahagyni, menekülni (semmiképpen sem haza, az otthonába, mert ez
az iszonyat nem körülhatárolható, utánakúszik, ráfolyik mindenre ott is majd, de akkor hová?); mindenesetre messzire kerülni ezektől a kövektől, oszlopoktól, bástyáktól
és márványkutaktól, a szépséget, archaikumot, a tömör ékességeket árasztó formáktól,
a fényt és a tengerzúgást magukba olvasztó felületektől, amelyeknek roncsai közé a rémület befészkelte magát, mintha nem is a nap sugarait és a víz csobogását szívták volna
be évszázadok óta, hanem a félelmet, a fájdalmat, a veszteséget; el innen (nem a szomszédba, nem vissza a szülővárosába, netán anyjának, apjának szülővárosaiba, hiszen
azokra is ugyanígy bármelyik pillanatban rátörhet ez a téboly - miként rátört már
annyiszor - , el innen ezekből a falvakból, városokból, országokból, a „régióból", ahol
egyetlen pisztolylövésre, felhívásra, az elégtételadás elmaradására, az elégtételvétel követelésére, a másikra való vádló rámutatásra, védekező visszamutatásra, kúszni kezd a
rettenet, és megtelnek az utcák, a terek, a kapualjak, a rakpartok, a pincék, az udvarok
és a templomok menekülőkkel, fegyveresekkel, sebesültekkel, azután halottakkal, ahol
ha nem is dördülnek éppen el a fegyverek, ám a gyűlölet vírusai mindent szétroncsolnak, eltömítik az élőlények közötti járatokat, behatolnak a pórusokba, a temetők
csendjébe... el innen... hová?... messzire... merre?... hogyan?...) Kötözte a sebesülteket,
és habár mindig a mintás zakójú férfit látta maga előtt, az elsőt, akit bekötözött - miként a testben is, amelyik beléhatolt, a kéjben, a fájdalomban, amelyet megismert, mindig az elsőre emlékezett legjobban —, ám rögződtek benne a többiek is: nem a férfiak,

1994. április

13

a nők, a gyerekek és a katonák, akiket bekötözött, hanem a testrészek, az alsókarok,
a roncsolt lábfejek, egy golyó átfúrta mellkas, kifordult gyomor, hártyák, csontok,
erek, bőr- és szőrcsomók.
Eddig is töredékek között élt, egy régi fénykép, egy levél, anyai nagyanyja arca,
amint mesél a gyermekkoráról és átadja a kendőjét, a felmenői különböző városokban
lévő sírjai, a paíicsi kúria verandája, a régi - most a saját szobájában álló zongora - ,
a lőcsei ház mozaikborítása, mikor az apai nagyapja rokonságát látogatta; az emlékek
fragmentumai elkeveredtek a sebesült testrészekkel. Egy hétig maradt az ostromlott
várfalak között. A telefonösszeköttetés megszakadt, senkinek sem tudott hírt adni.
Végre orvoskísérőnek jelentkezett egy szállítmányba, amely gyerekeket, öregeket és
sebesülteket menekített ki a városból.
Fölpréseli magát a teherautóra. Megpillantja a ponyva alatt a szürke arcokat.
Hallja a gyerekek ordítozását, az öregasszonyok nyöszörgését. Egy szakállas vénember
lehunyja a szemét, mintha öntudatlan volna, és ráteszi tenyerét a mellére. Nem tud
mozdulni. Mindkét keze testek közé szorult. Végre kihúzza a jobb karját, rácsap a
kézre. A vénember felordít, a sebeit emlegeti, még mindig lehunyt szemmel. Töpreng
rajta, hogy visszahelyezze-e a merev, ráncos kezet a mellére, talán így elhallgattathatná
az ordítozót. A kocsik sártengeren vágnak át. Néha elakadnak. Minden zökkenésnél a
lábak alá kerül valaki. Tudja, hogy van, aki ott hal meg. Fázik. Nem eszik. Meddig
bírja... Országúton haladnak, hegyek között. Rendszeresen felhúzza a karóráját. Van,
mikor lövések érik a kocsit. Elveszti a jelentőségét, hogy aki meghal, a korábbi sebesülésébe hal bele, vagy azért, mert agyontapossák, netán utazás közben éri egy géppuskagolyó. Éjszakánként leráncigálják a halottakat. Sietve elkaparják a testeket. Jelet nem
hagynak. Határnál vannak. Egy szlovén tiszt beszédet mond. Nézi a napfényben a fákat. Úgy érzi, a fák is elindulnak. Azok is menekülnek. Nemsokára Ausztriába érnek,
adja elő a gépkocsivezető, élelem és szállás várja őket. Valaki azt mondja, fel kell készülni arra, hogy a táborok zsúfoltak lesznek.
A legszükségesebbet megkapják. Pokrócok, napi kétszeri meleg étel. Váratlanul
langyos az idő. Az arcokon a változatlan rémület. Már csak a gyerekek ordítoznak.
Van, amelyik játékból. Bekötöz néhány horzsolt sebet. Segít egy szülést levezetni. Telefonálni próbál minden településről. Végre eléri a férjét. Megtudja, hogy a fia a zenekarral tovább utazott Amszterdamba. A férje azt mondja, ő még marad Szabadkán, de
helyesli, ha a Wertheimben lakó rokonaihoz megy, pihenje ki magát. A következő éjszakát Alsó-Ausztriában töltik, egy barakktáborban. Ájult álomba merül, nyöszörög,
néha felkiált. A tábor körül fenyveserdő. A fenyveserdőn túl falvak. A lakók tudnak a
menekülttáborokról, látták őket érkezni, nem adakoztak, féltek tőlük. Egy asszony,
mikor vizet kér tőle, rémülten befut előle a házba. Egy férfi azt mondja, hogy gyerekkorában is voltak a falun túl táborok, a szülei megtiltották nemcsak azt, hogy arra
menjen, de azt is, hogy beszéljen róla, és ráparancsoltak a háború után, hogy felejtse el
az egészet. Egy fiatalabb férfi megkérdezi a gépkocsivezetőtől, hogy ők orosz menekültek-e. Sokan érkeznek sokfelől, mondja, mit gondolnak, hadonászik a levegőben, azt
hiszik, hogy ez kell nekünk, azt hiszik, hogy csak úgy, a nyakunkra jöhetnek?
Forgolódik a priccsen. Fázik a lába, csak egy pokrócot adtak. Azt álmodja, hogy
másnap van, de az nem állapítható meg, hogy tegnap vagy holnap. Azt álmodja, hogy
nagy tűz közepén áll, a tűz nem éget, csak világít. Messzire lát a lángok fényében; meg
tud álmodni egy történetet, embereket, akik nagy távolságokról érkeznek, mintha végtelen spirális mentén haladnának, kúsznának felfelé, merülnének alá a mélységbe; ellen-

14

tiszatáj

tétes irányú a mozgásuk, mégis összetalálkoznak, együtt folytatják az útjukat. Közelednek. Mint egy érzelem, betöltenek mindent. Tudja, hogy ezt csak álmodja, de attól,
hogy tudja, egy síkba kerül benne az álom és az álmodás ténye, a kép átkúszik a valóságos eseményekbe, aztán visszaváltozik álommá. A tűz közepén áll, mégis fázik a lába.
Tömegek vonulnak, menekülők, áttelepülők csatlakoznak hozzájuk, azok is, akiknek
az otthonait az érkezők ellepik. Valamennyiük arcán félelem, mint egy azonos gumiálarc. A nyílásokban összeszorított ajkak, tágra nyitott szemek. Állandó rémült hátratekintések. Aki érkezik, attól fél, hogy utána árad az, ami elől menekül, akihez érkeznek, az attól fél, hogy „ezek ide is elhozzák a zűrzavart". Kihamvad a tűz, amelyben
állt. Új tüzet álmodik. Új csoportok alakulnak. Az otthonkeresés hajtja a közeledőket.
Nem vágyódnak vissza a régi lakásaikba. Mintha minden, ami az ottlétüket jelentette,
elenyészett volna. Leginkább az otthonlét érzése.
Azt álmodja, hogy ő is ott van a menekülők között. Ettől úgy érzi, hogy ébren
van, pedig ezt most (az alsó-ausztriai menekültszálláson egyetlen pokróc alatt jéghideg
lábakkal) álmodja. Egy erdőszéli fenyő alatt szeretkezik. A fekete garbós férfi betakarja
a lábát a világosszürke és fekete rombuszokkal mintázott zakójával. Átkarolja a férfit,
vigyázva, hogy ne érintse meg a sebesült vállát. A férfi nemi szerve merev, de nem tud
elélvezni. O azt mondja, nem baj, nem fontos, csakis ő a hibás. Ugyanolyan hidegnek
érzi az ölét, mint a lábát. A férfi azt mondja, hogy nagyon szép, különösen jól áll neki
a modernkeretes szemüveg, az optikai üzletek kirakatában látott egy reklámfotót,
amin Sophia Loren is ilyet hord. Azt mondja, hogy a szája is nagyon szép vonalú.
O nem mond semmit, mert eszébe jut, hogy a férjével is a legritkábban jutott el az
orgazmusig, és másokkal is fiatal korában. Jó volna, ha ezzel a férfival sikerülne.
Erre az érzésre felébred. Próbál újra álomba merülni, hogy folytathassa a szeretkezést. Végre ellazul. Az eredmény után elcsitul a pokróc alatt. Á lába azért hideg. Már
nem áll a tűzben. De a menekülők folyamatosan érkeznek. Ezek jólöltözöttek. A legújabb divat... Farmerek, dzsekik, tépőzáras, gumitalpas cipők. Csokornyakkendők,
diplomatatáskák. Halványlila, vékony csíkos ingek. Olasz bőrkabátok. Érthetetlen,
miért hagyták ott az otthonukat. Menekülnek? Vagy csak visszaérkeznek? Arra gondol, hogy nem tud velük beszélni. Nem azért, mert nem beszél több nyelvet. Otthon a
szülők és a rokonság is beszélték a magyar mellett a németet, szlovákot, szerbet, románt. Volt, aki a franciát. Olaszt. Angolt. Azért nem tud beszélni velük, mert egyik
sem hallja meg a másikat. Ordítoznak. Elbeszélnek egymás mellett. Mindenkit idegenség vesz körül. Kirekesztettek. Mindenki azt hiszi, hogy csak ő egyedül.
Fölébred. Úgy érzi, zavartalanul folytathatja az álombeli utazást. Előhívódnak
benne a megszakítatlan utazások, a temetők színhelyei. Ha csak a négy nagyszülő sírját
akarta a haláluk évfordulóján évenként felkeresni, négy határt kellett átlépni. Volt
olyan dédnagyszülője, akinek csak a nevét vésték fel egy sírra, mert az elhantolási hely,
falu, község, tanya már régen eltűnt. Nemcsak a térképről. Szakadatlan áttelepülések,
vándorlások. Az elindulások és megérkezések eseményei. Az otthonteremtések. Az
otthonvesztések. Szeretett volna újra álomba merülni, hogy megszakítsa ezeknek a képeknek a ráhullámzó sorozatát. Vicinálisok, fogatok, szekerek, homokfutók, autóbuszok, vonatok, gépkocsik, teherautók, batyuk, szatyrok, bőröndök, hátizsákok,
oldaltáskák; gyerekkori emlékek: kúriák, verandák, villák, bérházak, panellakások, útkereszteződések, soknyelvű boltfeliratok, piacok, vásári napok, népviseletek tumultusa; csendőrök kakastollai, rendőrök csákói, uniformisok paszományai, bakák köpenyei, csetnikek, usztasák kucsmái, partizánok pilotkái, sildes sapkák, baszksapkák,

1994. április

15

svejcisapkák, puhakalapok, revolverek, handzsárok, gyalogsági fegyverek, kardok, szuronyok, puskák, géppisztolyok, aknavetők, gépfegyverek, kézigránátok, bombák, lágerek, szögesdrót kerítések, barakkok, őrségek. Az előhívódott képsorok elől nem tud
álomba menekülni. Úgy érzi, ő a sebesült, és a vérzés megállíthatatlan. Nem tudja, hol
a seb, csak azt, hogy kíméletlen lassúsággal elvérzik. Mindenhol ott lehet, de soha valahol. Ha ez a háború nem tör rá, akkor is... most történik: nem ezután... ha nem ezután, úgy most... készen kell rá lenni... szeretne felnevetni, hogy mibe kapaszkodik,
olyan időszerűtlen az idézgetés.
Felkel. Hajnal van. Ködben füstölögnek a táboron túl az erdő fái. A semmi látványa. Zóna. Lassan terjeszkedik. Elborítja a barakkokat. A deszkaajtók, a kátránypapírral fedett tetők, a katonai üstök, a sárban rekedt teherautók is ködben. Mintha
mégiscsak az álma folytatódna. Nem vételez csajkát. Nem áll sorba forró teáért. Valaki
hívja. Át kellene kötöznie egy sebesültet. Nem megy oda. Senkihez sem szól, senkit
sem akar megérteni. Begyömöszöli a holmiját a vállra akasztható cipzáras szatyorba.
Kimegy a kapu nélküli táborból.
Fél óra alatt az országútra ér. Angol nyelven autót stoppol. A harmadik felveszi.
Nem beszél a kocsiban. Nem néz senkinek a szemébe, reméli, így nem tesznek fel neki
kérdéseket, különben is attól tart, hogy ha bárki szemügyre veszi, azonnal felfedezhető
a mosdatlansága; elfogyott a dezodorja, nem tudja, hogy az orrában a mások, vagy a saját izzadságszaga. Váltogatva a kocsikat, délutánra Linzbe érkezik. Megmaradt dollárjait
átváltja. Útlevele nála van. Másnap eléri Würzburgot. Autóbuszra száll. Az ablakon át
figyeli a tartomány kisvárosait, a falvakat. Mezőgazdasági gépek üzletei, elektronikai
cikkek üzletei, élelmiszer- és dohányüzletek, Marlboro-reklámok, Coca Cola-reklámok, rágógumi-, fogpaszta-, vitamintabletta-, gyógynövény-, rádió-, televízió, videó-,
sportcipő-, kölni-, borotvakészülék-, arcvízreklámok, bankok, autóparkolók. Az üvegezett bejáratoknál díszfenyők, az udvarokon traktorok, fűnyírók, Volkswagen kisbuszok, Opelek, Mercedesek, Mazdák, versenykerékpárok, felhalmozott trágyakazlak,
szalagfűrészek. Még nem tudja, meddig akar majd ittmaradni (azt sem tudja, hogy az
unokatestvére - apai nagynénje ágáról - miképpen fogadja; még a háború után telepítették ki a családjukat Baranyából, húsz éve látogattak először vissza, akkor ismerte
meg); otthontalanságérzete ezek között a házak, udvarok és gépek között felerősödik.
Most érti meg, hogy az apja miért maradt mozdonyvezető, holott gépészmérnök
is lehetett volna, miért maradt ki a főiskolákról, miért nem találta helyét Belgrádban,
Budapesten, Miskolcon, Temesvárott, miért utazott örökösen, miért sietett, ha csak
tehette, a különböző határokon túli falvakban, kisvárosokban élő unokatestvéreihez,
miért érezte legjobban magát anyai nagyszülei egykori palicsi kúriájának közelében;
a közelében csak, mert a kúriát már régen államosították, gyerekotthon volt az épületben, mégis a szülei, ha csak tehették, ott a közelben töltötték szabadságuk egy részét,
és ilyenkor őt is magukkal vitték. A hajdani otthon közelében kerestek kiadó szobát,
naponta többször végigsétáltak a gesztenyesor mentén, beóvatoskodtak a házba, ahol
az anyja a gyerekkorát töltötte és az apjával megismerkedett, mutogatták neki - a későn született gyereknek - a szobákat, az üveges verandát, a nagy hallt, ahol (az öröklött) zongorán játszott a nagyanyja, akié a hímzett blúz is volt (amit most nem viselt,
nem azért, mert nem vitte magával, hiszen Dubrovnikban fel is vette, de aztán sebkötözésre használta a dominikánus kerengőben), akié a kendő is volt (amit viszont hol
szatyrába gyömöszölve hurcolt, hol a vállára terítette).

16

tiszatáj

Arra gondolt, hogy a férjét is mindig ugyanilyen hiány gyötörte, mint őt. Ment,
jött, konferenciákra, előadásokra, asszonyok illata után futva (amiért nem tett neki
szemrehányást, hiszen ő is próbálta különböző ágyakban feledni otthontalanságát, habár ezek a kísérletek sohasem hoztak számára örömöt, sőt - bizonyára az esztelen igyekezettől, hogy meghitt kapcsolatba fészkelje be magát - sorozatos kudarcok érték; így
szokott rá, hogy ne is a kéjt keresse, hanem legalább egy átmenetileg megnyert és rövid
ideig megőrizhető test melegét, a bőr súrlódását, a tapintás örömét); hát igen, ez sem
lesz más utazás, mint az eddigi céltalan utazások, gondolta, mikor az autóbusz Wertheimbe érkezett.
Nem járt még az unokatestvérénél. Tudta, hogy apja nővére már nem él, a férje
se, akit a nagynénje negyvennyolc éve követett valamerre Bajorországba. Unokatestvérei már ott születtek, de aztán szétvált a család, unokanővére ide költözött. Végigment
a főutcán, ápoltak, gazdagok voltak a kirakatok itt is. A ház, ahová igyekezett, az egykét emeletes épületeket követő nagykertes villák között állt. A fehérmárvány kapuoszlopba süllyesztett csengő harangcsilingelést utánzott. Az unokanővére, bár csak két
évvel volt nála idősebb, szikár falusi öregasszonynak látszott. Munkakötény volt rajta,
gumikesztyűs kezében metszőolló. A ház mögül érkezett a kertből, amelynek végében
istállók álltak. Később az ólakat is megpillantotta, a hatalmas fagereblyéket, a fűnyírókat, ekéket meg a garázsokat. Az asszony összecsapta a kezét - „Jesszus Mária" - ,
ahogy az anyjától tanulta. Átölelte, de két vállát szorítva azonnal eltolta magától, mint
aki szemrevételezi. Mindezt együtt lassítva és kinagyítva látta, mint egy filmen: a vékony, szíjhoz hasonló, kissé lilás, ívelés nélküli ajkak egymásra feszülnek, s ezzel
együtt jár, hogy az orcák kimerevednek, a feszes bőr tovább mélyíti az orrtól a szájsarkokig haladó ráncokat, miközben a két szemöldök kissé felhúzódik; a pillantásban a
meglepetést, az érdeklődést bizonytalanság váltja fel, amiben - a reagálások szokatlanul
sokféle variációinak nyomán - megjelent az, aminek a változataival az elmúlt napokban volt módja találkozni; megjelent a félelem. Aztán, mint egy makacs állat, amelyik
odakuporodik és nem mozdul, ott is maradt, holott nem győzte ismételni - még jó
néhány magyar szót is használva - , hogy mennyire örül az érkezésének, milyen jól
tette, hogy hozzájuk jött, akart is már írni nekik, hogy jöjjenek bátran ide hozzájuk,
az újságokban olvasták, mi történik, a televízió képeket is mutat minden nap, igaz-e,
hogy a strandokat is szétlőtték, hová mennek akkor nyáron, már kétszer is voltak az
Adriánál, olyan szép és igazán olcsó...
A konyhába vezette. Forró teát készített. O meg nem tudott szabadulni az érzéstől, hogy nem akarja a szobába beengedni. Vajon azért érzi így, mert a tekintetéből,
habár folyamatosan mosolygott és hadarva beszélt a családjáról, mint aki nem akar alkalmat adni arra, hogy ő kezdje el élményeit elmondani (vagyis önvédelem folyt
rendkívüli energiákkal), nos nem tudta, vajon az unokanővére tekintetébe magát befészkelő félelem keltette fel benne az érzést, hogy távol akarja őt tartani a konyhán túli
családi világtól, vagy egyszerűen ez itt a szokás, itt folyik az asszonyok élete, talán
nincs is éppen senki más a házban. Megitta a teát. Sok cukorral, sok citrommal. Megkérdezte, megfürödhet-e. Szándékosan nem mondta, hogy nem akar a terhükre lenni.
Hát nem, gondolta, nem fogok szabadkozni. Az unokanővére kisietett, akkor ő máris
leengedi a vizet, és készíti neki a törülközőt. Talán azt várta, hogy beszélgetünk, gondolta megenyhülve, biztos sokat van egyedül.
Csak ne érzékenyülj el, csak ne kezdd a végén még őt sajnálni, te hülye. Megnézte
az arcát a fürdőszobatükörben. Nem kedvelte ezt a szemüveges arcot. A keret zártabb-

1994. április

17

nak, összefogottabbnak mutatta az arcvonásait. Van ettől a megjelenésében valami attrakcióhoz hasonló (mintha jelmez lett volna a szemüveg, tekintélyt adó, érdeklődést
felkeltő rekvizitum); pedig nem a hiúság, nem a tetszeni akarás vágya vezette, amikor
kiválasztotta (Úristen, lehet, hogy az ilyesmi teljesen kiveszett belőlem negyvenkét
éves koromra?); a betegek előtt akart összefogottabbnak látszani, a kollégák előtt zártabbnak.
Levette a szemüveget. Massza lett az arca. A tükör bepárásodott a forró víz gőzétől, de tudta, hogy nem a pára az oka annak, hogy minden homályba borult előtte,
a három dioptria hiányzik. Viszont a homályban megjelent előtte a mintás zakót viselő
férfi (ám valahogy megváltozva; rövid haj, ápolt pofaszakáll ősz hajszálak nélkül, széles
ajkak, magas homlok, erős orr, teknőckeretes szemüveg); azt mondta, miközben a blúzából szakított tépéssel kötözte őt: mitől ilyen ügyes maga... köszönöm... Lát valamilyen félmosolyt is az arcán, és nem tud szabadulni a hangjától. Hallja még este is
a vacsoraasztalnál, miközben el kell mondania az unokanővére családjának, hogy mi
történt vele. Halkan beszél (folyamatosan látja közben a férfi arcát maga előtt); teli
szájjal esznek, különösen a férj mohó, de a két nagyfiú is: le lehetne rajzolni őket
— gondolja - , vagy inkább lefilmezni, amint a nagy sarokpad és rengeteg sütő-, főző-,
forraló-, pirító-, hűtőberendezés ellenére is tágas étkezőkonyhában a margarétamintás
nylonabrosszal leterített asztal fölé hajolnak; a képen kinagyítódnának az ételek szájba
lapátolásának elég gyors, ám mégis gépies mozdulatai, a felpillantás nélkül odavetett
szavak, a hatalmas kék és rózsaszínű papírszalvéták, az asztal sarkán a fonott kosárkákban felhalmozott (az aznapi harmadik sütésből való) hatalmas zsömlék, császárzsömlék, kiflik, fehér- és rozskenyérszeletek, az egymás után felnyitott sörösüvegek.
Beszél, közben a sajnálkozó, a taszító felkiáltások együtt csúsznak az átzsírosodott állakra a kanálról lefolyó főzelékkel. Arra gondol, hogy rájuk kellene ordítani, ne
pofázzanak bele abba, amit mond, de közben szeretne magára ordítani, hogy ne pofázzon már tovább. Ehelyett inkább az köti le a figyelmét, hogy minduntalan kínálgatva
őt az újabb és újabb fogásokkal, a zavartalanságukba azért bekúszik némi meghökkenés, ami egy-egy másodpercre hasonlóvá teszi az arcukat az unokanővére arcához, akinek a tekintetén átkúszott a félelem, amikor meglátta őt... persze, igen, a strandokat is
feldúlták, mondja némi elégtétellel. Csakhogy erről meg az jut az eszébe, hogy amíg itt
van, a harc átterjedhet az ő szülővárosára is, arra az egész vidékre, sőt továbbkúszhat
(át a különböző határokon, és mint egy már jóideje megbeszélt randevún, összetalálkozhat mondjuk a Kaukázus felől érkező harcok hangjaival), miközben szép tempósan eláraszt mindent a dúlás, az űröket betölti a fegyverek hangja, akár ide, ebbe a
konyhába is elérkezik, és akkor a televízió esti híradásainak képsorai alól nyugodtan ki
lehet kapcsolni a szöveget, jön ám a hang „élőben"; lehetséges, hogy mindez megtörténik, miként az is lehetséges, hogy nem; mindazonáltal bármiként is lesz, belül közben,
legalábbis őbenne, teljes lesz az eltompulás, lehet, hogy nóta, vidámság, megnyugvás
(kívül), ám addigra a teljes érzéketlenséget jelentő leépülés (belül); mert benne már régen szétszakadtak az események és szétrohadtak a kapcsolatok, minden követhetetlenül egymásra kopírozódik, a rétegek szétválaszthatatlanok.
Este, miközben a vendégszoba ablakából bámulja a ház mögött a virágoskertet,
a kerítésen túl az ösvényt, a patakpartot, a kanyarban, a víz túlpartján a régi malom
egyetlen lámpával megvilágított felsejlő tömbjét, látja a saját történeteinek szaggatott
képeit is. Bevillan: nem tudja, hogy milyen nyelven beszélt, miközben kötözte a vállsebet... lehet, hogy ez a nem tudás fészkelte bele magát olyan makacsul, hogy mind-

18

tiszatáj

untalan kiválik a gomolygásból a férfi arca, amint megdicséri, és a fájdalom minden jele
nélkül megköszöni a segítségét? (Az lehetetlen, hogy ne érzett volna fájdalmat; a golyó
a vállcsontot érte, és nem távozott el, műtétre várt ott minden... fertőtlenítő nélkül
rögtönzött kötést alkalmazott). Mikor bevitték a kolostorba, és a zakóját óvatosan
összehajtva a feje alá helyezte, látta, hogy máris átvérzett a rögtönzött kötés. Megköszönte még egyszer... ebben biztos volt... Épen maradt jobb kezével leemelte a szemüvegét és feléje tartotta, mintha arra akarta volna kérni, hogy tisztítsa meg, hiszen a
kerengő kövére hullva sáros lett. Őt hívták, mennie kellett, akkor következett az oszlopnál a combján megsebesült géppisztolyos katona, aztán a többiek, csak visszaintett,
a férfi is intett még egyszer, mintha mondott volna megint valamit... de milyen nyelven?... miért képtelen visszaemlékezni rá? Talán ott, akkor sem foglalkoztatta... Az
ilyesmi teljesen elveszítette a jelentőségét. Lehet, hogy nem is azt mondta a férfi, ami
felidéződik benne... egészen mást mondott, mint amire emlékszik... lehet, hogy semmit sem mondott, csak a szemüvegével intett... lehet, hogy csak ő kívánná azt, hogy az
a pár szó ott, akkor, bárcsak úgy hangzott volna el...
Nemde éppen olyan a malom sötét tömbje fölött a kiflihold meg a két csillag,
mint abban a Grimm-mesében, amelytől gyerekkorában mindig megborzongott. Csakhogy ezt a borzongást most érzi. Minden bizonnyal a kimerültségtől. Azért arra is emlékezett, hogy soha nem merte megmondani sem az anyjának, sem a barátnőinek, hogy
fél attól a képtől. A (hajdani) félelmét nem volt képes senkinek a tudomására hozni; de
nem is ez a fontos, hanem az, hogy közben otthontalannak érezte magát, mert nem
tudta másokkal megosztani az élményeit.
Reggel az unokanővére kérdésére azt felelte: jól aludt. Az unokanővére kétoldalt
arcon csókolta. Hallotta, amint a szobában arról beszél a férjével, hogy kitakarítja a két
használaton kívüli emeleti szobát, mert már közeledik a nap, amikor a sógora - a férje
öccse - és a felesége látogatóba érkezik; Dél-Tirolból jönnek, a férje családja még az
első világháború utáni években került oda, azonkívül várnak egy rokon gyereket
Litvániából, nem tudja, hogy került oda, uráli német család, annyi felé jártak, hogy
követhetetlen az útjuk, a lényeg az, hogy a gyerek jön.
Na nem, gondolta, ezt nem... menekültszállás készítésében azért nem működik
közre. Hívta telefonon a férjét. „Pihenj, pihenj... Aludj és egyél jókat... Egyél helyettem is... A helyzet pocsék, és egyre rosszabb lesz... amíg lehet, maradok... de csak addig..." Megtudta még, hogy a fiuk Amszterdamban milyen számon érhető el. Tárcsázta
a panziót. A recepciónál azt mondták, próbán vannak, az esti koncertre készül a zenekar. Autóbuszra ült. Két óra alatt Kölnbe ért, húsz perccel később a Dóm előtt állt.
Nem pillantott fel. Mintha ráparancsoltak volna, és egy pisztoly csövét nyomta volna a
hátába valaki - addig élsz, amíg nem pillantasz oda - , ő meg kérdezi: „de hát miért?..."
(Ez a benne megszólaló kérdés maradt az egyetlen szánalmas játéka; ennyi maradt, amivel még felvidíthatná magát?... nincs.... nincs... nincs más, ami visszahozhatna legalább
egy kis könnyedséget az életébe; könnyelműségre már nem is gondolt, annak vége, pedig, istenem, volt olyan nevetése is, hogy nem a fiúk, hanem inkább a férfiak odakapták a fejüket, az ilyen nevetésre, mézes kacagásra a tapasztaltabbak figyelnek fel; valamikor tudott játszani, még a férje társaságában is, hol volt már az...)
Lassan emelte a fejét. Először a bejáratot pillantotta meg, aztán az alsó színt, az öt
hasonlóan kiképzett csúcsívet. Hátralépett, mintha a keze lett volna, úgy kúszott - a
kő anyagát tapintva - a tekintete egyre feljebb; megkerülte az ablakokat, a dús ornamentikájú íveket, haladt a tornyok csúcsai felé, s amikor befogta a legtávolabbi pontot

1994. április

19

is - mint akire olyan elviselhetetlen súly ereszkedik, amely egyben emeli is - , feltárult
előtte a homlokzat teljessége; akár egy zenekar, a látvány hangot adott, ő belépett a
kapun a hétköznapi, semmit meg nem mutató világosságból a mindent láttató sötétbe; elárasztotta a felerősödő muzsika, a félelmét feloldó megrendülés, mint az ittlét
megingathatatlanságának bizonyossága. Odafentről, az orgona felől, zengett a g-moll
andantéja. Befogadta az alapdallam sötét hangzását, mint a makacs és kíméletlen kivilágosodás utáni vágyódást, miközben a kupola nem fényességgel telt meg - a számára legalábbis nem, mert le kellett hunynia a szemét - , hanem mintha a teremtés burkát feszítő hangzásokkal, annak a kinyilatkoztatásával (így érezte), hogy minden folytatódik
(éppen) a zene sötét ragyogásában.
Próbálta racionalizálni azt, ami végbement benne. Kezdtek visszacsengeni a fia
szavai, a kifejezések, amelyekkel elmagyarázta, hogy milyen zene az, ami az ilyen érzéseket felkelti; igen, fellelkesülve ráöntötte a Bach-szótár teljességét, főképpen a g-moll
andante-tétel értelmezéseinek variációit. Hosszú ideig állt a főhajóban, lassan nyitotta a
szemét. Kivárta a két akkord közötti szünetet, és felpillantott. Az orgona nem szólt.
Zenekar nem volt. Egyetlen magányos vonóst sem látott. Képzeletében hallotta hát
a zenét? Valami megint megoszthatatlan lett? De nem másokkal. Önmaga és önmaga
között... A rémület, ami ettől a felismeréstől eltöltötte, nem volt hasonló a romok, a sebesültek, a menekülők, a halottak láttán érzett rémülethez. Ez ideig nem talált senkit,
akivel megossza azt, ami számára a legfontosabb volt. Lehet, hogy ezentúl már megosztanivalója sem lesz?
Kirohant. Talált egy postát. A fia már visszaért a próbáról a panzióba. Most ő
mondta neki azt, amit a férjétől hallott; egyél, pihenj, pihenj helyettem is; aztán: nem,
semmi baj. Miért kérdezte a fia, hogy nincs-e valami baja? Mintha óvatos lett volna a
hangja, mint aki aggódik, de távolodik is, mintha hátat fordított volna neki a hangja
(így érezte), mintha talán más is hallotta volna, amit ő mond, és a fia ezt szégyellné,
nem is azt, amit mond, hanem azt, ahogyan mondja... a férje is ugyanígy... mintha őt
csitítani kellene... kicsit tartani kellene tőle... az unokanővére tekintetében is az aggodalom... mit láthatott rajta?... mit hallhat a gyerek a hangjában?...
Jó, hogy reggel bepakolta a kevés holmiját az oldaltáskájába. Kiment a vasútállomásra. Jegyet akart venni. Nem tudta, hová. Leült a várócsarnokban. Többször megszólították. Nem válaszolt. Este lett. Éjszaka. Fázott. Elhatározta, hogy végre elindul.
Jegyet vesz és elindul. De hát nem tudta, hová. Hajnalban elaludt egy padon. Arra ébredt, hogy igazoltatják. Hibátlan volt az útlevele. A rendőr megkérdezte, mit keres ott.
Utazom, mondta. Hálás volt a rendőrnek. Ha nem néz rá olyan bizalmatlanul, talán
sohasem jutott volna az eszébe, hogy hova váltson jegyet.
Hajnalban elindult. Másnap átszállt. Már közeledett Prágához a vonat, amikor
arra gondolt, hogy talán sosem látja többé a fiát. Legalábbis hosszú ideig nem látja.
Vagy azért, mert a zenekar újabb meghívásokat kap és hónapokig turnéznak Belgiumban, Dániában, Svédországban, vagy azért, mert a fia megvalósítja a régi tervét és ott
marad valamelyik idegen városban egy sikeres fellépés után. Ösztöndíjat szerez, beiratkozik valami posztgraduális tanfolyamra. A hangjából is ezt érezte. Mintha búcsúzott
volna, és a búcsúban nem voltak érzelmek (sem fájdalom, sem emlékek, semmi elérzékenyülés, vagy akár megkönnyebbülés), olyanok voltak a szavai, mint akinek
nincs is mitől elszakadnia, elveszítette már az odatartozás érzését bármihez, és mikor a
Prága felé tartó vonat kupéjában bámulva az előváros gyárkéményeit, megértette ezt,
nem fájdalmat, hiányt, veszteséget, hanem irigységet érzett; a férje szavainak az igazo-

20

tiszatáj

lódását látta abban, amiről a fia hangja tudósította: hidd el Annika (csak a férje hívta
így, ezen a hihetetlen és hiteltelen néven), hidd el, a gyerek számára ez az otthontalanság már olyan otthonos, amit mi nemcsak megszokni nem tudnánk, de megérteni sem,
hidd el, hogy ő szeret téged, szeret engem is, szereti az otthonunkat, a várost, talán az
emlékeit is, talán még a mi emlékeink sem idegenek neki, csakhogy az ő számára ez
nincs ellentétben azzal, hogy bárhol otthon érezze magát, ahol egy jó hangszer mellé
leülhet, hidd el, nem benned és nem bennem élnek tovább az őseink, hanem benne,
azzal, hogy a természetévé lett az otthontalanság otthonossága, nem ő a kivétel, hanem
mi vagyunk azok, mert egyszerűen nem vesszük tudomásul azt, ami évszázadok óta
végbement a te szüleiddel, az enyéimmel, a nagyszüleinkkel és a dédszüleinkkel.
Azt már nem tudta különválasztani, hogy így gombolyítva a sohasem végiggombolyítható^ a férje magyarázta-e ezt az Annales iskolán csiszolt tudományosságával,
vagy ő érezte így egy újabb, ezúttal már lassan döcögő vonaton Prágát elhagyva, mellékvágányok állomásain áthaladva? Fájdalmat érzett, amiért nem ment be a városba,
nem sétált végig a Vencel téren, nem állt meg az óratorony előtt a harangjáték figuráit
bámulva, elvegyülve a diákok között, mint tizennyolc évesen, az érettségi után, azon a
ziháló, gyönyörű és baljós nyárközepi estén, amikor minden szerelmesen forrt körülötte és a július végi záporban önfeledten csókolództak a párok, ő pedig, habár egyedül
volt, mégis olyannyira velük, hogy forró volt az ő szája is, és a forróság lekúszott az
öléig, elhatalmasodott rajta, mint a tömegeknek a természettel összefonódó erotikája;
a diákszálláson éjszaka ott először - és úgy, ahogy társnőitől évek óta, a legtermészetesebbnek minősítve azt, ami számára rejtély volt, hallotta - egyik kezét a combjai közé
dobva megkereste a ziháló bőre nyílásában a mélyben azt a pontot, amelyről hallotta,
hogy ha megtalálja és mutatóujjával kitartó munkát végez, megtörténik valami, amiről
nem is tudta, hogy mi, de érezte, hogy ott kell megtörténnie, abban a lázas városban.
Huszonöt esztendeje ennek. Most, hogy a vonat elhagyta Prágát és fájdalmat érzett,
amiért viszontlátás nélkül utazott át a városon, korántsem az egykori láz töltötte el,
nem az, hogy netán felidéződtek volna benne, ha végigsétál az ismerős utcákon, a régi
élmények; azért töltötte el a fájdalom, hogy erről bizonyára szó sem lehetett volna,
annyira távoli, annyira idegen mindaz, ami akkor történt, a kihűlt lávája maradt meg
az emlékeknek. így hát, miközben a vonat döcögve haladt tovább kelet felé, annak a
jelentősége is elveszett benne, hogy mindazt, ami az otthonossággá aszott otthontalanságról eszébe jutott, a férje magyarázta-e el neki, vagy magyarázat nélkül is érezte, habár tudomásul venni képtelen volt, miként azt is, hogy a fia most már egy, az ő számára megközelíthetetlen tartomány homályából szól, ha szól, üzen, ha üzen, jelenik
meg, ha megjelenik.
Hátradőlt a műbőrrel bevont ülésen. A pálya bizonyára kanyarogva vezetett,
mert mindenfelől hallotta a monoton kattogást; mintha nem is egyetlen jármű, de igen
sok haladna imaginárius térben (vagy mondjuk egy gömb telítődne, nemcsak ilyen
szokványos vasúti járatokkal, de mindenféle járművekkel), nevetségesen lerobbant keleti gépkocsik, teherautók, motorok, kerékpárok keresztezték egymás útvonalát, és
miközben a forma, a sebesség, a tér és az idő, az indíték és a cél különbözött, mégis
minden az útonlét neszeivel telítődött; mintha fel és alá, oda és át, lineáris és szaggatott
sorozatokban, a töredékek villanásában, előre és vissza mozgott és lihegett volna, nemcsak az észlelhető tumultus, de az egész világ, minden részecske, amíg egyáltalán tud
mozogni, sodródni, zuhanni, és nem dermed meg, miként azokon a képeken az élőlények, amelyek előtt a fia - az amszterdami múzeumokban - most bizonyára álldogál;

1994. április

21

hiszen a Bosch-festményeket is először látja, a Van Gogh Múzeumban is először jár, és
miközben figyel a tárlatvezető szavaira, számára minden, amit lát és hall, legfeljebb
kultúra, szemben azzal, hogy az ő számára viszont attól a pillanattól, hogy először látta meg ezeket a képeket, a kultúrán át annak a kifejeződéseit jelentették, ami az életét is jelenti: és ez nem csekély különbség, gondolja, miközben az útonjárás sehová
nem vezető zakatolását hallja, aztán a saját lépteit a város kőkockáin, és az apja jelenik
meg előtte, amint elmondja, hogy fiatalon ő is járt erre - ahová most ő megérkezik (az
unokatestvérei városába).
Keresi a rokonok házát, hallja közben, amint az apja arról beszél: milyen a lőcsei
Szent Jakab-székesegyház, milyenek a Thurzó-ház boltívei, hallja azt is, hogy az apja a
vendéglőben itt is ugyanazt a borjúszegyet és vaníliás metéltet ette, amit még a szülei
társaságában a szabadkai főtér vendéglőjében evett; eszébe jut, hogy a nagynénje, aki
szász asszony volt, büszkén mesélte, hogy Kosztolányi Pacsirtájában a sárszegi kaszinóban is ilyen borjúszegyet és vaníliás metéltet ebédelt Vajkay Ákos. Retteg attól,
hogy az ő (nem tudja, hányadik) unokatestvére most majd ugyanabba az étterembe viszi el, de szerencsére nem mennek oda.
Állnak a főtéren, bámulják a csupa-kő város tornyait. Eszébe jut, hogy ennyi követ ő csak Sienában látott, amitől új réteget húz az emlékezés, az apja - átvett - emlékeivel keveredő saját emlékeire; ezekben a rétegekben egymásba úsznak nem is a templomok, a dómok, a főterek, az óratornyok, a gót ívek és a barokk oltárok, hanem a
megpillantásuknak, a formáiknak, az ablakaik fénytörésének az élményei, miközben
megjelenik előtte a dubrovniki dominikánus templom oszlopai között szállongó füst
és por. Hallgatja az unokatestvére szavait, próbálja azonosítani a családi kötelékek alig
áttekinthető láncolatát. Tehát: az apai nagyapja még a század elején elvált. Lőcséről a
Bánátba, onnan Szabadkára került, újra nősült, így az ő nagyanyja a második felesége
volt. Az első - ennek a fiúnak a nagyanyja - Lőcsén maradt. A vele élő fiú egy szász
lányt vett feleségül, az ő fiuk egy szlovák lányt; a gyerekük a nála jóval fiatalabb tanító, akivel most a várost járják.
A temetőben, a dédnagyszülők sírjánál már voltak. Azt mondja a fiúnak: azért
jött, hogy lássa, amíg láthatja, a rokonok sírját ezen a vidéken is. A tanító azt mondja,
legyenek nyugodtak, ápolják a sírokat. így mondja, jól érthető magyar szóval: legyenek
nyugodtak; mintha erre elíelejthetetlenül megtanították volna. Attól, hogy a fiú többes
számot használt, az volt az érzése, hogy nemcsak neki szól; üzenet. Már éppen azt
akarta mondani, hogy érti, köszöni és átadja mindenkinek a családból, de a fiatal tanító
közbevágott, s prémgalléros zekéjét a hirtelen szállingózni kezdő hóban felhajtva,
hozzátette - keverve a magyart német és szlovák szavakkal - , hogy minden, a családhoz tartozó sírt ápolnak, erre megtanították a szülei, a szüleit pedig a nagyszülők.
Később azt mondta, fényképek is vannak a különböző családi pátriákról (így mondta),
a szabadkai házról is van fotójuk...
Mutogatta a várfalakat, beszélt, nem hagyta benne leülepedni a csöndet. Pedig
úgy érezte, hogy az ő csöndje lehetne a válasz, de a másiknak erről fogalma sem volt.
Ki tudja (gondolta), talán nekem meg arról nincs fogalmam, hogy a szóözön mögött
mi húzódik, mi játszódik le őbenne, talán ugyanaz, ami bennem, csak elbeszélünk egymás mellett (miként, habár egy és ugyanazon városfallal övezve, de egymástól elszakítva, minden kapcsolat nélkül meredtek az égre a tornyok, különültek el az épületek,
a valaha egymásba komponált kövek és boltozatok, akárcsak a székesegyház szószékei,
oltárai, imaszékei, keresztelőkútja és freskói, amelyek olyan reménytelenül magukban

22

tiszatáj

álltak, hiába kerültek ugyanazon kupola alá). A tanító mindegyik előtt megállt, sorolta
a történetüket, mutatta, hová temetkeztek a Thurzók, hol állított oltárt Csáky Miklós
gróf, melyik Crammer Miklós patrícius szószéke, hol emlékeztek Hunyadi Mátyásra,
melyik kápolnát szentelték fel a bélpoklosoknak. Nézzed, mondta, én elmondom a
gyerekeknek, hogy az alatt a százötven év alatt, amíg ez a templom a luteránusok
kezén volt, a luteránusok nem nyúltak semmihez, és amikor a katolikusok győztesen
visszatértek, ők is érintetlenül hagyták a luteránusok síremlékeit és építményeit...
megtanították nekik az együttélés fegyelmét.
Továbbindultak a városi múzeumhoz. A fiú meg akarta mutatni az ott őrzött
utolsó hóhérpallost, amellyel még 1850-ben is lecsapták az áldozat fejét. - Nézzed...
nézzed csak... volt ősi törvény... polgári eskü... közös veszély idején senki sem hagyja
el a falakat... aki mégis, az már nem jöhet vissza... s a vagyonát is elvették... ezen ma
már mindenki röhög... a gyerekek is az osztályban, ha mesélem nekik... de azért egyszer volt...
A hó már nagy pelyhekben hullott. Nem akart tovább maradni. Nem is hívták.
A tanító kikísérte a vasútállomásra. Megcsókolták egymást. Arra gondolt, hogy olyan
korú, mint a fia. Ezek még nem látták egymást, és valószínűleg nem is látják majd egymást soha. Elbúcsúzott. Nem akarta, hogy a fiú észrevegye: nem tudja, hová válthat
jegyet. Mire a szerelvény elhagyta a várost, a hó befedte a tornyokat, a falakat. Mintha
nem is lett volna a város, csak egy álomban. O álmondta?, valaki más, akinek az álmában ő is megelevenedett? Újra hallotta - most is egyszerre mindenfelől — a zakatolást,
a neszeket, mintha az út állandóan kanyarodott volna. A hangok magukba szívták a
többi hangot, a szélzúgást, a dobogást; lassan kúsztak bele a zakatolásba (folyamatosságukkal az állandó körbenjárás képzetét keltve, s ez nem is a térben történt; a havazás is
az idő havazása volt, a dobogások pedig mintha lovasok keringtek volna makacsul körbe, immár anyagtalanná válva, mégsem ismeretlenül, csillogó vértjeikkel terhelve meg
lovaikat; fújva, horkantva a táguló orrlyukaikon kicsapó apró párafelhőkben feltartóztathatatlanul robogtak, kapáló lábaik nyomában a felkavart hó gomolygása; látszottak
a tornyok és a tetők, a várfalak és a boltívek, de nem lehetett tudni, vajon azok-e, amelyek éppen elmaradtak mögöttük, vagy amelyek máris feltűntek; minden fönséges,
rémisztő kavargásban fulladozott és tündökölt a holdfény és a csillagfény nélküli éjszakában), s ő mindeközben utazott, menekült, hiába találkozott ismerősökkel, ismeretlenekkel, csak annak a felismerésére volt alkalmas, hogy - lám - azok is ugyanúgy botorkálnak, menekülnek, mintha mindannyian ugyanabban az alászállásban... nem tudva,
hogy merre, de kényszerűen mégis haladva; fel kell ismernie a teljes kudarcot, ideje lezárni, ami történt, elfelejteni nem szükséges, hiszen olyan masszává sűrűsödött mindaz, ami mögötte volt, hogy alig emlékezett belőle bármire, inkább csak az egyhangú
ismétlődésekre, ami mindent magába szívott (őt magát is).

1994. április

23

MARSALL LÁSZLÓ

Elmaradt találkára
Ma, hozzád készültömben
borostám borotváltam,
s mint ördög tömjénfüstből,
aerozolos halálból,
ki bajszom helyén rezgett,
jutván agyamig bök-vers,
röhögtem s szippantottam
tüdőmre mérges masszát,
hogy engem légi tornászt
kerülgetett, nagy ugrót
propán-butános knock out.
Elképzeltem, te otthon
tükröd előtt mezítlen
kenekedsz „palmolivos"
vaj-puha ringló-szilva,
rám vársz, és dobbantóján
vágyfenő illatoknak
oly szférájába - röppensz,
hol fürj és szárnyas tigris
méret különbség nélkül
birbitél félálomban.
Hát itt ülök a kádban,
orromba zuhany-rózsa
önti vizét, szédelgek,
akárha inhalálnék.
Közel tehén-istálló
trágyadomb-esernyője
alatt és darvadozva
ölellek fuldokolva.

Önéletrajz-töredék
Zsiráfnyakú kotrógép,
habár struccot se formáz,
,alsókenője" voltam
volna, ám sose lettem:
két állapot határozó leírt: az egyik:

24

tiszatáj
pápaszem-hídja fölött kék
atyaszem biztatása;
másik: vérpiros mezben
V. Meteor röplabdás
ugrottam és legeltem,
majd' szeszes eksztáziszban
pördülő labda körzet
ében torlódó légi
körgyűrűket
habzsoltam.
„Alsókenőből fölsőkenőnyi" kis Eliziumban csak virtuális
gépolajos kenőcsben
láboltam föl a létrán
a fővezér állásba.
Volnék .alsókenő" ma?
vagy „fölsőkenő" - csillagfej szidolozva? — lettem
ihlető gépzsírokba
tollát mártó balfácán.

1994. április

25

HORGAS BÉLA

Tartományok sejtelme
Ahogy a szél húzogatja kifakult ujjait:
feji a májusi lég láthatatlan tőgyét vagy
foghíjas gereblyeként neki-nekilódul (s közben
a sistergőfű és a lombok is mintha égnének
vagy tengerfelszín módjára fodrozódnának)
madárfütty-kacskaringók bukdosnak le-föl vagy
más irányzék szerint áradnak s az időjárásjelentések esti térképeinél brutálisabb jóslatok
edényeit tölti színültig és loccsantja túl
megrágott peremeiken egy erő: mintha zöld
rozsszálon szipkázna most nedveket vagy
édes port, puha zajcsatornákban siklatta szán
és fülemen át ragadnának agyam filmjére képek,
vagy a gépek és népek hörgő özönében hal
lennék, hegyi Karabah és Mosztár katlanában
porzsolt, világ vadonában kúszó-szökő nyomorult,
egy képregény héjába cementezett árnyék-szörny
sebeitől viszkető, eleség a század vályúiban;
mindezt ki írja vagy diktálja s hova tart?
a magam részét is, saját fényemet, bár visszaverődés legyen az vagy leskelődés a homály
köldöke mögül, kitalált, megálmodott hogyan viseljem? Belevész!
Mesterséges állatszáj-vonulatok milliók vállát fordítják el egy
más tájék mintÚTsata szerint, melyről fogalmunk
sem lehet, s bár a mi művünk, idegen, csikorog
szomorúnak sem mondható; nincsenek szavaink,
csak a tartományok sejtelme, honnan még nem tért
meg lovon, csónakon, sem képként: utazó.

26

tiszatáj

Út, gémekkel
A száguldástól mocskos vonatablak
alumínium keretében, mint mozgókép
fordul el s tűnik a bodzaliget;
ifjú katonák hánynak, a WC vörös
lámpája repedt, folyik; kilenc ágbogas
cigány a kalauz szőke szakállát
tépázza; utazunk; szemben négy
alvó fej, az alagút fényollója
néma csattanással vágja le törzsüket,
aztán kiérünk: hova is? cuppanva húz
el az expressz, sebességünk hozzá
képest megkétszereződik, versenyre
kelünk; egy hang ekkor: „Két gém röpül
étlen-szomjan a sivatag fölött már
három nap, három éjszaka "; minden
esetleges zuhanás emléke ott suhog
a medárd-napi esőfüggőlegeseiben,
parlagon hagyott földek, kisült
napraforgótáblák gerincét a nedvesség
rongyai súrolják; „Az egyik gém nem
bírja tovább, lezuhan"; flippercsengetés;
az állomásbódé fehér tábláján a név
mint jelenés: ERCSI; a farkasvakság
szürke sávjában vagyunk, agyunk
fél és fáj, a tájfilmforma felhői
alacsonyan úsznak: űri erődök; fél nyolc;
a rejtvényt fejtőfiú fülében fémkarika;
„Erre megszólal a másik gém" s bevágtatunk az alkonyi lakódobozok városába,
ujjunk a gombon, már késő; GAME OVER.

Prokrusztészhez
itt lenni belépni szállást
kérni kapni elfogadni
és megaludni közt térni be
itt lenni belefeküdni kényszerülni nyúlni-zsugorodni
vagy vékonyodni-vastagodni

1994. április

27
mert van készség viszonzásra
itt lenni alámerülni lepusztulni kisodródni és
elhányódni kontár kezek
szerint sötét zuhanás
statisztikájába
tékozolni
statikám kényes váltásait
ily vendégség ennyire hanyag anyagtrancsírozás ezt
nem vártam ennél szebb
rendszerelemzést
reméltem
itt lenni itt de nem abban
nem azzal ezen mi marad így
énem botor bizonytalan héjaiból mag még vagy heg csak
már var vér seb lyuk

28

tiszatáj

TANDORI DEZSŐ

A „magyar mediterráneum"
EZ-AZ GÉCZI JÁNOS KÖLTÉSZETÉRŐL
Kaphatsz-e egy levendulaházat? G. J.
Csakígy: a kérdések kilógatnak... fölé

Amikor Géczi János - mintegy műhely-bizalmába avatva - megmutatta nekem
„21 rovinj" című munkáját, majd felhatalmazott, hogy két kötete (Mágnesmezők;
Magánkönyv) mellett a róla készülő dolgozathoz központilag (rossz szó; alapvetően;
szívközei etc.) vegyem figyelembe ezt a matériát, öröm mellett azt éreztem (s ezt neki
mondtam is), hogy mintha a magam Adria-vidék-élményét látnám folytatva, a Nagy
Fehér Foltot (mely nálam „hagyódott") betöltve, Géczi János tehát az én számomra (lehet, hogy másnak ez elemi erővel érdektelen ténykörülmény) beteljesített egy lehetőséget, melyet magam „A lélek és a test" (1.: Egy talált tárgy megtisztítása, 1970-1974 - talán a közeljövőben újra megjelenik végre) hosszúversemben megéreztem, a Géczitől
nem idegen „intermediális" stílusban feldolgoztam, s onnét el is hagytam, nem rekapituláltam. így Géczi János mintegy ikertestvéri-továbbfejlesztő kapcsolatba került saját
költői törekvéseimmel (illetve poétái „személyemmel"/„figurámmal"), ami nyilvánvalóan erős elfogultságot jelent (részemről, az anyag mellett). Tehát a két kötet alakú
együttesről sem kritikát, a „21 rovinj "-ról végleg nem azt írok a következő (tömöríteni
igyekezett) bekezdésekben, műhelyhasábokon. A „21 rovinj"-t egyébként nem e körülmények okán érzem irodalmunk jelentős eseménytöredékének. („A lélek és a test" is:
töredék. Mint minden életmű-rész.)
Ha eltekintek a mellőzendőktől, vagyis a kifejtetten intermediális Géczitől, például a fakturálistól / betűrajzostól, valamint az ő „Magyar Műhely" vonzatú (hozzám
igen közel álló) tevékenységétől (egyáltalán, a MM trióját s továbbiját: mind jelentősebben növekedni érzem az időben, a klasszicizálódás frissebbé teszi aktualitásukat,
ami az akcionális művészetnek mindig kötelező jegye!), ha tehát csak a szorosabban
vett „poétáit nézzük itt, máris egy kényszerű megjegyzés tolul előtérbe: figyelni kell
Géczi prózai munkásságára, ahol a hangulatrajz, a szociográfia, a pszichoriport, a tájleírás, a novellisztika egyképp elemi komponens, és ez, a betűversekkel, a nyomdai
fakturalitással stb. együtt mai irodalmunk egyik legösszetettebb képződményét adja,
Tarján Tamásnak igaza van tehát, hogy Gécziről (is) rég önálló tanulmánykönyvnek
kellene léteznie. Ez itt vizsgálódásainkat illetően, persze, nem mérvadó szempont v.
körülmény. Mégis.
A Mágnesmezők természetesen a maga versidomában a Géczi-prózáról jelzetteket már híven mutatja. A „tenyérfényképek", a „lekvárkozma Putroveczné olajmáza",
a „háziőz", ugyanígy a „keletszélben" ingó „buddhák", a „folyandár-jázminok" nemcsak
szertekalandozást (hagyjuk a tartalmi ismertetését e hosszúversnek), nem csupán sokszínűséget jeleznek és tárnak, de fölvezetői (kontrapunktosan akár) annak a mediterráneumnak, melyet nem érzékeltethetünk/nénk szó- és kifejezéskiemelésekkel (fügerothadás, oszlopvidék, „hajnalos tengernél e megszabadító fügefa alatt" stb.), ellenben

1994. április

29

premisszáink alapján joggal hivatkozhatunk rájuk, mint nem véletlenszerű eligazítóinkra. A fény medúzahaja, dobogó narancsa (mint a pupillák tér-ikerpárja, hogy magunk ennél az ikerség-fogalomnál tarthassunk ki), amiképpen Géczinél is a kontinuitást, a fénybeli következetességet hangsúlyoznánk a korábbiakkal, a plaszticitást, mely
kérdésesség nélkül mellőzi a fakturális elemeket, önellentmondásosan - a plaszticitás
verbális! a mediterráneum a költészet „hagyományosabbja" révén él itt - , belső kontrasztokon átbukdácsoló harmónialeléssel valósul meg, Géczi tehát a „21 rovinj"-t mintegy előkészíti a Mágnesmezők könyvvel, hol is a 3 részegységet talán joggal neveztük
egy hosszúversnek, s ahol, továbbá, a tematikai különbözések „egymás zsákmányai"
(1.: selyemhernyó-sziget etc.). Nem hinnők, hogy Géczi János „tartalmait" ismertetőlegesen közölhetnénk, hiszen ennyiben feltétlenül intermediálisak ezek a szövegek: hogy
plaszticitásuk épp az elmosottság, a révület-beszéd, ennek alvajáró túl-világossága, kísérteties realizmusa, riporteri alábukás a névvel nem körvonalazandóba.
A Tevan Kiadónál megjelent Mágnesmezők önmagában is jeles összefüggés (része),
s okvetlenül rokonságot mutat a Magyar Műhely, Kassák etc. kifejezéskövetkezetességével, ám ugyanígy a valóságmegismerő-regisztráló, „vándorszem"-Géczivel is. Vándorszem, ezt mondhatjuk, mert a mozgás fókuszhangsúlyos, a „látó" a megkérdőjelezett
látnokiság komplementere; Géczi János semmiféle vizionalitást nem tűr a délszakiban
(melyet előkészít), ellenben a teljes fény józan bódulatát tükrözi (nem esztétikai értelemben, hanem mint intermediális szövegfelületet létrehozó öntörvény).
Az önfeledtség kiiktatása - mely az öntörvényűséget nem a túldimenzionált (vagy
épp összetört, zúzalékos) személyiség jegyeként mutatja - : a mediterráneum lírájának
erezője, megelőlegezője. Mindez ismét elemien termékeny önellentmondásosságokra
utal. (Természetesen: a könyv szövegeinek elolvasására utalja az olvasót. Állításaink nem kritikát írunk, hanem intermedialitást, közteset - ellenőrizendőek!)
A Magánkönyv ilyen jellemző részletekkel mutat rá a fentebbiek feltételezhetőségére: az érdesebb anyagok („csalánteát iszom / hogy megtisztuljak / és nézegetem a
zöld futó / csalánszőttest" pl., vagy: „a térre én raktam két padot / én bontom a cseresznyeágat / kikevertem a színt" stb.) korántsem mikrorealisztikus jellege a nagyobb
ív igényét mégis azzal hitelesíti (pontosítja), hogy a leglényegtelenebbnek látszót is
teljes ragyogásba állítja, érvényesként - az összeíoglalóbb mondandó szempontjából.
Mi lenne ez utóbbi, ha nem ugyanaz, ami az intermediálisat kifejtetten mutató betű- és
képződményverseknél a faktúra?! Itt fogalmi faktúra jelenik meg, tehát elsősorban
jelenítés, nem pedig tárgyközlés. De, mint mondtuk, személyfigura és. alakzategyüttes
azonossága (minden hiteles faktúra egyik összetevője) kizárja valamelyik „rész" (fél)
törmelékességét. Tehát vagy a figura (a poéta-személy) részletezett mivolta eredendő
hitelességalap, vagy a részletek hitelességalapja teremt eleve ilyen alakzatot (személyt),
1. ezzel kapcsolatban „Hamlet" kötetem Személy, ill. Nyers c. verseit, melyek a „Lélek.;." hosszúvers előzményei nálam. A rokonságot ide/idáig gyökerezőnek érzem.
A kiadásszempontúlag (jóllehet, „Veszprém") „magánkönyv" elvezet formai (külformai, kiadás tényű) szempontból a 21 rovinj pillanatnyi köztes állapotáig is, tehát
hogy egyelőre magánjellegében kell/lehet róla végeredményként szólnunk. Mint Géczi
János e pillanatban feltétlenül összefoglaló részletezettségű (1.: önellentmondások!)
produktumáról. A könyv (nem könyv) alapélménye utazás. Mozgás és fókusz. Ahogy
a Magánkönyv ben „kiélezi magát a csorba horizont", valamint „a gyorslíra... biccent"
(vissza), itt az oda-vissza teljesség nem enged sem híjat-csorbát, sem külön fogalmi

30

tiszatáj

hangsúlyokra nem szorul, lévén, hogy itt a tájlíra „oszlopossága", teraszossága a tárt
összefoglalás, a világ mint .vidék" túlnyomó szerephez jutván. S az idő! Szintén mint
oszlopsor-tagozóelem. Egy-egy nap „története" a 21 rovinj-sorozat.
„Boldog mikor magukra mutattak a dolgok", írja Géczi (Magánkönyv, 28. old.),
a „21 rovinj"-ban ez a visszahajló „mutatás" elemi tény-ügy, tárgyi immár. Nem a
dolgok önmozgása, hanem fókuszolás-lehetősége a mediterrán fény, helyben áll tehát,
ami állandó zsongásban leledzik. Kristályos szikrázásban.
1993. július 17. és augusztus 6. között .játszódik" a hosszúvers (a ciklus; az
„elbeszélés"). Néhány cím: „angolkeringő például opus magnum, 66 sor", aztán „élet
lenvers, 60 sor", „az esernyőfaliget, 76 sor", „tizedik fény kőszófejtés, 62 sor" stb.
A Tevan Kiadó szerkesztője (gondolom, Kántor Zsolt!) erős joggal s beleérzéssel
beszél (lapidárisan!) „lepusztult, ugyanakkor folyton újraépülő versvilág"-ról (Gécziéről, itt), ahol a valóban „meglepő, deformált alakzatok mögött" ott dereng a színtiszta
költészet (a szerkesztő szava; igazolva). Igazolódva itt azzal a teljességgel is, ahogy a „21
rovinj" meneteles következetességgel is építkezik, saját széthullásáig sem jut sehol; ez
utóbbi, illetve a kettőnek megkísértett (romlás által is végsőkig fenyegetett!) együttese
az a mediterráneum, mely a maga földköziségével az intermedialitásra nem szóvicclehetőségként utal, de „titok napvilágánál" (lásd: Musil a misztikáról). A mediterrán
világ „egysziromesője": végtelen számú mikro-rész együttese, benne a fel nem bomlott
Egész sejtelmével (a széthullt viráglombozat maga!). Széthullásig jutott világ-anyag az
egységnek-látni-akart (s ezért: -bírt) nem-látomásban, azaz szem-látomásban, elme-érzékelésben. Géczi átadja magát a fényutazás fokainak, és teraszosan megműveli a (gondolom, Kántor által lepusztítottnak nevezett) terepet. Különleges teljesítmény!
Klee mondta a tuniszi út után: „A színé vagyok!" Géczi mondhatja: az osztatlanság lett a hazám; a pusztulás-sejtelmű (és valójú!) mikrokörnyezet nagyobb tágassága
nemcsak ív, de két végpont is: elindulás és megérkezés tájaié. A megérkezés, jellegzetes
módon, köztes. (Ausztriai, ha mondhatjuk gyarló jelöléssel így; „levendulás", karsztutáni, sziklás-acélszínfüves stb.). „Vágysz a tengerre a tenger kéklúgjára", értesülünk
a verssorozat elején, s hogy ez mily nagy időtávú „álom". Közben az elemi „szorgoskodás" hallható. Érthetjük ezt bármire. A föld-szemcsézettség munkájára stb. Emberállat automatizmusára. Eróziókra etc.
Géczi az első pillanattól tárgyáé. Nagy valósághűséggel közli a „szükséges" adatokat. A nap nyugtának időpontjáról, a kilométerek számáról, a sebességváltásokról stb.
Ennek ellenére: áll itt (erre a szövegzetre) is, amit az intermediálisabb (párhuzamosan
szövegszerű!) kötetegészről mondtunk, vagyis hogy „egy-egy versidőnyi hang marad".
Mintegy „rég holt színészek" hangja. Rétegtörténelem (színpadoké! a korok, a növényzetté elevenülő ősidők ilyképp aktuálisak), térbeli kitekintés (cagnes), „néhány kitartó
baszás", a pillanat, mint áldozat - emlékek oldódnak át egyedüli jelenné. Maga a mediterráneum (mintegy „látkép a valóságról gepárddal", íme, a kötetcímnyi valósághűség!),
a ragyogás válik olyan eseménysorrá, mely személytelenségével szelekciótlan befogadó.
Állandó szökkenés-készenlét. Kőben közt ne keress, mondom magam, s mégis: szintézis Géczinél a lapidárium („hexameter") és a „nemzeti versidom". Magam kritikát a teljesebb royaume okán írni nem szeretvén (megosztja és csorbítja a líra teljesebb birodalmának képzetét) örömmel döbbenek rá, hogy „nyugat-európai" és nemzeti versidomú
verselésbe magam (is) mintegy XIX. századi költőként tévedek (haza). Géczitől ez (különbözésünk!) távol áll. Ebben „alapos" eltérésünk ad számomra egyáltalán rálátást itt.

1994. április

31

Olyannyira mélyen azonosulok különben e fölfedezőútnyi poézissel, ami a „21
rovinj".
„A létige a sorvégen stoppoló", írja maga is ily kitekintésként Géczi; „ily" - amily
ez a magunk-dolgából-kipillantás volt. Minden alapvetéses mű (a „21 rovinj" is ilyengyanús!) meghatározza a rá következően lehetséges módozatokat. Géczi János „21
rovinj"-a után sem lehet sok mindent úgy művelni, ahogy előtte. A napragyogásos tagoltság, ami e sorok (nem kritikus! hanem költőtárs) írójánál abbamaradt (s jó ideig az
utazás kiiktatásával járt, épp némely szárnycsapásszám okán!), majd most a leginkább
a dalban folytatódott (visszavett fonál a labirintusból, kis fények teljességével, talán),
Géczinél a nagy fény teraszrétegeződése (tágabb, átfoghatatlanabb kitekintés, esetlegességek végérvény-szavú vállalása) révén valósul meg (vissza, újra etc.)
„A napvér betörhet a szemcsarnokba", indul egy teraszsor (szó szerint, ez a 2. nap
címe), s íme, narancs és gömbszétrobbanás, egyben „aranyművesek kirakatait" táró fordulat. íme, még az „olvadt mediterrán puhafém" kifejezés is (kifejtetten a tárgy jegye)
előjön. A szövegben van - Géczi mondja - „túlságosan meleg". Ennyi a révület csak,
azaz: az azonosulás ily végérvényű. A táj már maga a szöveg.
Természet jegyű az anyag (a költői), itt nem lehet - egyszerűen lehetetlen! - elfelejtődnie bármi körülményemlítődésnek. A szövegkörülmények (nem szövegkörnyezet!) anyaglétrehozóvá válnak. Géczi érzékelésében a táj is szövegként fedeződik fel. Az
intermedialitás szépséges diadala: a hibátlan épségű szöveg „nem szöveg mégsem" (nem
csak az). Hanem? Dinamikája a matériának, de nem a „modernség" klasszikus, mondjuk, kassáki eszköztárának jegyében. S nem „posztmodernül". Hanem a „hagyományos
lehetőség" visszavételének PRAE-je!
Mondhatjuk így is: teljes a tobzódás... mikor azt olvassuk: „illatemlék és szétrepedt klorofillhúsú malachit". (Vágyunk könyvként viszontlátni ezt az anyagot, hirtelen! Intermediális a vágyfelkeltés is. E szöveg lassan áthatja óhajaink világát.) íme:
„kétségtelen a környezetem" (4. nap). Megkívánás - színvariációké. E motívum áthat:
megkívánjuk a szöveget. Ezért azonosulunk vele. (Mint folytatódásunkkal. Royalizmusunk...! Az egy-királyság, a líráé.) Üdvözülés szívvariánsai, látjuk. Sötétedés „olvas
verset", vagy ég-kigyúlás. A „hexameter", íme, az égnek is kívánalma. A természet
egyesülése a verssel - panteizmus. S mennyire idevág: „póla felett / a velencei házban /
ligézik / míg csontjait számlálja / salamon / a magyar király"!
Kiről beszél? „Jelzőn ült vagy egy főnévén / nem tudom mi bújt belém / láttam
hogyan lesz idegen / ha majd átül mellém". Jellegzetes, hogy rímes formába megy át épp a várható idegenség kifejezésére. De ugyanazon hatások elérésére különféle eszközei vannak. Mi ér meg mit? Például egy életet is, akár? Folytatódunk Nyers szövegünk
révén itt. Ez jó, azt érezzük, ez a vers nekünk jó!
Kapcsolódunk e megjegyzés révén dinamikájukban nézett művekkel (kritikájukkal) önérvényesítő (kritikai? esszéista? fél-szépírói törekvésekhez. A Géczi-versszövet
egyesítő hatása. Tulajdonképpeni köz-nyelv. Kő-nyelv, leülepedés helye. (Főnévre stb.)
Meglepő asszociáció világok lehetősége, nem azonnal. Hasonlatként sem. Hasonulásként.
Különös(-e), hogy Géczi-líra visszacsatol minket futurisztikus jelenségekhez (szóés szervezéshasználat! igen, szervezéshasználat! mintha külön lenne itt „használandó").
A kővilág ragyogása, íme, nem csupán egységesít - tagol is. Mert vissza-(ki-)tagolja a már
szintetizáltat (ahogy „a kassáki" már szintetizálódott mai kifejezésünkbe/n/ké), bővíti
a lehetőségeket: újratömörítőleg. Ez különös jelenség. A mediterrán izzás többlete.

30

tiszatáj

Tessék, maga a szöveg (talán) erről: „mi lesz / hogy a csönd magába fogadta... /
aki példamutat / mi lesz a kompozícióval / a nem létező világban". A reflexió előizzása, fénypercegésként, láthatatlan rovátkázású kőomlásban, pergésben. S a válasz:
„(milyen lesz a nem létező világ / egy létező kompozíciónak)". A befogadás kalandját
elfogadva a Géczi-kompozíció maga teszi fel ezt a kérdést.
*

S még sorolhatnánk. Ráérzéseink válaszaira bukkanunk: „lombjából kihull", írja
Géczi, „néhány ikertűs sárga jelentéskioltás". Mit csinálva? Ó! „Kijelölve az addig néma
helyet"!
Megérkeztünk földköze-világba.
Olvasunk némán, otthon mozgunk.
Meg fogunk érkezni levendulás-létünk konzerválás-közegébe. De addig? A biztos
meglét a legnagyobb kaland. A teljessé-tárás a legnagyobb elzárkózás - a csonkaságtól.
Géczi János lírája bensőségessé tett nagyepika-igény. Ennek folytatását várjuk —
eredendő, ígérkező ragyogásában.

1994. április

GÉCZI

33

JÁNOS

[1000 naplemente]
46.
napsütötte szó pirul az ágyégen
édesedik s a húsa puhul
látod radnóti reá mutatott volna
egy vers ezüst terébe állítaná
ilyen az ősz a ködök előtt
léha színekkel fényesedik
mint kövön ülő vérpettyes bodobács
két centivel tömörebbre húzza magát
mind aki él s még egyszer beleforog
a fűszagú az októberi mézpuha fénybe
ez az ősz zöldüveg áttetsző
szélkikezdte gyönge szerkezetét mutatja
a helyet ahol állhatott volna a költő

47.
megáll a harangszó harmadik
negyedik félhangja közében
a fényképes égre pillant
meghajol - szép és teátrális átlép a röpke zsoltárba
jobban illik a templomárny
s ahhoz a hulló szilfalevél
és a lány ahogy fakópiros ruhában
eltűnik a lépcső alján
mielőtt a szilfa fénye kihúny
a harangszó visszaszívja
mint a látványt az éj
a zsoltár a zsoltárlakót

48.
fáról a kérget
a hexametert lehántom
alatta nyers hús
micsoda test ez
az enyém-e vagy a versé

34

tiszatáj

micsoda test ez
az enyém vagy vagy a versé
micsoda test
enyém vagy-e
micsoda
mics
mi
m
49.
rézhuzalok miatt négy év
megérte
a csikász-ház lakója
a füst- és szeszködben
azóta limonádét iszik
hajókat húz a palackokba
nézi a lomha lementéket
a rézveres lányok hasán
a hajóárboc vaskos tövén
a laktanyák telefondrótjaiban
a cigányszagú várfal alatt
a telepzöld börtönrácsnál
50.
elmúlt a negyven év
sáros eső esik
éjjel lepte be a hó
a bakonyt a bakonyaljat
hólapok gyűrődnek csúsznak
a lassú tetőkről hiába
attól még sáros eső esik
s albinoni boccherini
mind akik magukat
nem tiltották el a rádiótól
éjszakánként hallgatom
az 540-es hullámhosszon
a hó alatti mocskos zuhogást
51.
lehull a pehely
elül egy billentyűn
elefántcsont repedt á-n
a kotta hangjegyes ablakán

1994. április

35

mint pehely mint billentyű mint kotta
fölcsendül és rögvest visszahal
akár a boldogság a boldogságtanba
a pirosba a pirosban szétázó alma
a téli kertben a hópehely
aki egyszer magára talál
billentyűt s hangot eltalál
kitart és vétkezik és fehér
(hol vagy te halál)
52.
ahogy potyogtatja színfoltjait
a páva az erdőn
"gy
az óra elindul parlamenter
széles köröket sétál
betalálna a szívpitvarba
levetkőzi magáról
kényes gyöngytollát
torkáról az arab karmazsint
nem akar lenni
őszi csereerdő
se havazásban a zongora
zongorában denevér röpülése
53.
találkozzunk a hullt levél színében
vagy a fűzgally szomorú sikátorában
54.
a tényezők és tények között
miközben minta viccben lőnek
rohanva egyiktől a másikhoz
mikulássapkában fulladozva
kísér a sokkos taps
utolér a tenyerek hangja
aktuális lettem mint a tapsmester
ha hasonlatként
bekotorok hegyes pálcámmal
a helyzet odújába

36

tiszatáj

ez nem a látvány
nincs az égeresnek vége
fuss a mondat torka véres
55.
hátrálok a nyári versbe
1993 július 17-augusztus 6
nagyfülű kutyám hűsöl
az árnyék besakkozta
érett márványteraszon
ha visszalépek a nyárba
izzó nap narancsa gurul
más költő verséből a horizontra
a rovinj 21-ben
bronzzöld metafora
a harangtorony csúcsán egy alak
szemlézi a súrolt ezüst tengert
forgatja a kerek hajókormányt
56.
tudja mikorra érkezzék
jön táskányi lexikonjával
ziláltan minta dada
pomogátsnála szürreál
és tudja
hogyan áll rajta a vers gúnyája
kicsit pipere kicsit kék
némileg brahms de leginkább
porcelánmáz és szabadkai
(ebből ismét kiszorult palics)
s tudja mikorra
most a veszprémi holdfogyatkozáshoz
mert belelóg a naplementékbe
57.
megmutatom a havazásban
a bontás tavaszi helyét
ahová azóta beköltözött
a horda
itt készültem ha nem is
nagynak de lenni pl romeónak
a rózsalonc és a meggy között

1994. április

37

de mit tehetek
ha a romot már ellakták
varnyúleves gőze száll
négy cipőtlen suhanc
énekli benne hogy tartsd
juli a pinád meg halleluja
58.
akár beülsz és indítasz
akár hagymát szelsz és sírsz
benne vagyunk a vers közepében
csak ez a szósebesség
a szemzug fény sója
benne vagyunk
a verset reánk csomagolják
milyen hasonlatnak lenni
milyen a papírlapon
a hortobágyi szikpadon
a rézbányában
milyen a parlamentben
ha ott de mégsem jelen
59.
mire vége a firenzei napnak
lippo memmi vagy fra angelico
verebei leszünk a versben
itt is ott is végünk
csivitelünk harsonák közt
szárnyszegélyünk írással futtatva
a palástbíborból csöppnyi a csőrön
ugyanabban a zuhogó aranyban
mintha föltámadnánk
pedig verebek vagyunk
háttérlények a belváros felett
minek kerülnénk az uffizibe
minek a cellulózfényben napozóra
60.
a költők rémesek
mégha ott ülnének a párkányokon
önfeledt nyaknyújtogatva
a fénybe esőbe hózivatarba vagy bármibe

38

tiszatáj

ott a síkos márványpárkányokon
belekapaszkodva egy-egy puha védangyalba
verssorba jószagú naplójegyzetbe
megrágott végű grafitceruzába
hol csipás hol véreres
de rendre gyulladt szemmel
hegyezett füllel hallgatózva a végtelenbe
de nem
nekik semmi sem elég
hallani sem akarnak a jövőről
a mandulavirágról
a léha mondatokról
csak enni inni s pehelytollas párnát
a múzsát használni bejárónőnek + kurtizánnak
a lényeg hogy tudjon gépelni
pénzt keressen
tessék a mecénásoknak
a költők manapság ilyenek
szarnak a jövőre a mítoszra
a könyvekre
nem ingerlik egymást
s az alkonyati neonfényben
arról írdogálnak
kart karba téve hogyan sétálnák
sétálnák szét megint a kurzust
a kövérebbje új politikusokkal
igen
a költők ismét
bitangok akarnak lenni
este a forradalom után
öltönyben táncolni végig
a tangót

61.
szőlőt metsz a vers
autóbuszt vezet konyhai turmixgépet javít
hajtja az erőmű gázturbináit
energiatakarékosan működik
várja
megválasszák
képviselőnek hivatalnoknak

1994. április

39

gyűjti az öltönyöket nyakkendőket
tanulmányozza a protokollt és a tánctant
már tudja kik lesznek
munkatársai és tanácsosai
hogy lassan elfelejti a ragozást
mint egy poénban a kés
ragyog és napozik
az a nagy készülődéstől van

62.
verset írok egy miniszternek
hosszút amilyen hozzája illik
széles sorokon közeledem hozzá
hódolattal és stb
várja a versemet
az én versemet is várja
mégha nem is a rádióból
sugározza önmagát feléje a vers
(de ezt a képet most hagyjam magára
egyszer majd fölhasználom:
a vers mint tenyérnyi rádióadó)
rövidhullámhosszon
mintha csak haikukat
és a miniszter mögött állók is várják
a szponzorok a kurátorok az kisestélyis ügyvivők
hosszúversem belépőjére várnak
már jövök
jobb karomon a kikészített verssel
mint más bálozó a hosszúcombú nejével
amely azonban mégis a minisztert szólítja meg
a lépcső hegyéről némán
és már vetkezik is
hullajtja gönceit neki
ha már egyszer a miniszter
verssel kíván hálni
és éppen az én versemmel

40

HÁsz

tiszatáj

RÓBERT

Johannan
i.
O, aki örökké hűséges volt, megbízható, gondolatban és tettekben egyaránt állhatatos, részese és tanúja a csodáknak, aki megismerte és megtapasztalta az emberfeletti
jóságot és az emberi gonoszságot, döbbenten ült a kemény szavak láttán. A használattól tövig kopott nádtoll megállt a kezében, és csak nézte, de nem értette a saját keze által leírt betűket; a szavakat, melyeknek ismerte jelentését, de melyek most mégis bonyolult, érthetetlen mondatokká szerveződtek homályos tekintete előtt. Az utolsó néhány
betűn még csillogott a nedves tinta; ő írta volna ezeket a szavakat? Ő, a kiválasztott, hiteles szemtanú, akiben a valós tapasztalások egyre inkább összeolvadtak a megalázott,
hitében üldözött ember látomásaival, és akiben a gomolygó ködből már csak ritkán és
felismerhetetlenül bukkantak elő az események kontúrjai, úgy, ahogy megtörténtek,
vagy inkább csak úgy, ahogy szerette volna, hogy megtörténjenek. Megérintette a nedves betűt a pergamenen, majd ujja hegyét maga elé emelte. Szemügyre vette, innenonnan megvizsgálta a tintafoltot, hüvelyk- és mutatóujja közt szétdörzsölte, ízlelte tapintását, mint egy óvatos kereskedő az idegen selymet.
De a tintafolt, mely ujján és a pergamenen maradt, valódi volt, akárcsak a szavak,
a mondatok, vagy a nádtoll a kezében. Igaz volt, de vajon igaz-e az értelem is, amely a
látszólag értelmetlen mondatokban megbújik? Ha igaz a megfogható, a kitapintható,
igaz-e a megfoghatatlan is? Lopva a szemközti sarokba pillantott, a kandalló melletti
homályba, ahol az idegen gubbasztott, mozdulatlanul szenderegve köpenyének széles
csuklyája alatt. Úgy látszik, nem volt szemtanúja kísérletének. Milyen fehér a bőre, és
milyen fehér a haja, vette észre, amint belesett a csuklya alá. Aztán akaratlanul is megérintette saját szakállát, amely szürke volt és fakó, akár a sziget esőáztatta, viharvert
sziklái a parton.
Johannan megmártotta tollát a tintában, és a félig teleírt pergamentekercs fölé
görnyedve várta, hogy a szavak, akárcsak az imént, önmaguktól életre keljenek.
„Olyan várat építünk mi most, amely szilárdabban fog állni a hegyeknél, és fényesebben fog ragyogni a Napnál!", mondta Paulus régen, sok-sok évvel ezelőtt, és
hosszú botját meglengette maga körül a levegőben. „Erősek leszünk, mert nálunk az
igazság, és legyőzhetetlenek a hatalomban, mert az emberek hallgatnak ránk!"
Hárman bandukoltak a pamfiliai pusztaságban, a tűző nap alatt; Paulus legelöl,
öles léptekkel és megtelve a Szentlélekkel, mögötte Barnabás, kezében a két vizestömlővel, és harmadikként leghátul Johannan, vállán az elemózsiászsákkal. Rekkenő hőség
ülte meg a vidéket, rezzenéstelen volt a levegő, szúrós és fojtogató. Sem emberrel, sem
állattal nem találkoztak, amióta elhagyták Pergét, s ennek már két napja. Johannan fáradt volt, rettentően fáradt, saruja egyre nehezebb lett a lábán, az éles kövekkel kiszórt
ösvény sem kímélte meg a talpát, és ha csak tehette, igyekezett Barnabás árnyékában
maradni.

1994. április

41

Paulus könnyedén felszökkent az egyik kiugró sziklára, és hosszú botjával lefelé
mutatott, az alattuk vibráló, délibábos völgyre.
„Az Úr velünk van, és a völgyek megtelnek majd ezrekkel és tízezrekkel, akik
követni fogják szavunkat. És egy király lesz, és egy nép."
Johannan leengedte a hátizsákot, és letelepedett a földre.
„Egy nyáj és egy pásztor", javította ki Paulust, de az most nem figyelt rá, szeme
megtelt a vidék lenyűgöző látványával, és széttárta karját, mint Mózes a Sión hegyén:
„Nézzétek!", kiáltotta, „Ezt mind nekünk adta az Úr. Hogy jósággal és szeretettel uraljuk a Földet, a Föld országait és a Föld népeit. És te hegy, te égbetörő kőszikla, aki azt
hiszed, hogy ha csúcsoddal az egeket karcolod is, megállíthatsz engem utamon, hát tévedsz, ha azt hiszed! Tévedsz, te kőszikla! Mert nagyobb az én hitem, mint amekkora
te vagy!", majd felemelte botját, és lecsapott vele a sziklafalra. De a bot kettétört, mire
Paulus elhallgatott, és néhány pillanatig döbbenten nézte a kezében maradt csonkot.
„Fáradt vagyok", jegyezte meg Johannan.
„Én meg éhes", tette hozzá Barnabás.
Paulus visszaballagott a sziklatornácról, és letelepedett melléjük.
„Hát jó", egyezett bele kelletlenül, „adjuk meg a testnek, ami a testé."
Mialatt Barnabás körbeadta a vizestömlőt, Johannan kipakolta az elemózsiát.
„Csak szárított halat, meg némi sajtot tudtunk szerezni Pergében," mutatta Johannan a zsák tartalmát; „pedig Barnabás még az ismerőseit is fölkereste, de mindenki
szegény. Éheznek az emberek, Paulus."
Paulus előrehajolt, elvett egy darab sajtot, majd mustrálgatni kezdte kezében.
„Mert mindig azoktól kértek, akik olyanok, mint ez a sajt", fintorgott; „kemények és büdösek. Láttam én Pergében aranyat is meg selymet is, nőket és férfiakat ékköves gyaloghintókban, magas rangú tiszteket a paloták tornácain, akik se nem büdösek, se nem éhesek."
„Az olyanok szóba se álltak velünk, Paulus," jegyezte meg halkan Barnabás, és
kettétört egy kiszáradt halat; „Johannan a kerítésen át menekült, amikor az a római kereskedő ráuszította a kutyáit. Engem, meg, Paulus, asszonyok dobáltak meg a piacon."
De Paulus csak legyintett, majd beleharapott a sajtba.
„Mert nem tudtok bánni az emberekkel", magyarázta; „Ti úgy beszéltek hozzájuk, mint asszony az értetlen gyermekeihez, nem pedig úgy, mint akinek kezében fegyver az igazság! Gőgös, keménynyakú nép ez, úgy is kell velük bánni, keményen. Én
csak tudom, hiszen őket szolgáltam. Szép az, ha megtérítitek a szegényeket, jó is az, ha
a koldusok alámerítkeznek, de mi haszon van mindebből? Ha a gazdagok és a hatalmasok, akik a földeket és a katonákat uralják, ellenünk maradnak, hogyan és hol építjük
majd fel Isten országát? Én mondom nektek, nélkülük nem megy. Velük se, amíg meg
nem térnek, de nélkülük még annyira se. Johannan, te tudod: hát nem azt mondta
a Rabbi, hogy ha tökéletes akarsz lenni, add oda a vagyonodat a gyülekezetnek?"
Johannan lenyelte a falatot, mielőtt válaszolt volna.
„O azt mondta, oszd szét a vagyonodat a szegények között."
„Na látod", bólogatott Paulus; „hát ezt mondom én is. És ezt mondjátok majd ti
is, amikor megérkezünk Antiochiába, ne csak alamizsnát kunyeráljatok, mert ha koldusok maradunk és kéregetők, mint most, ki vesz bennünket komolyan? Erős szervezetre van szükségünk, hogy ellenállhassunk a viharoknak. Hiszen az Úr is azt mondta,
hogy kősziklára építi a házát!"

42

tiszatáj

Néhány percig csendben falatoztak tovább, aztán Johannan, mint aki megrágta
végre mondandóját, így szólt:
„De Paulus, az Ur szemében minden ember egyforma: a szegény éppúgy, mint
a gazdag. Az idő rövid, ezért előbb ott kell kopogni, ahol ajtót nyitnak. A szegény ember szerény, neki még egy szó is megváltást jelenthet, de hiába döngetem én a gazdagok
vaskapuit, ha a szívükön pecsét van, és lelkükben nincs semmi alázat."
De Paulus makacsul megrázta a fejét:
„Nem érted te ezt, Johannan. A Fölkent tanítványa voltál, ismerted őt, és mégsem érted: éppen azért van a gazdagoknak nagyobb szükségük a megtérésre, mint a
szegényeknek. Hisz a Rabbi is azt mondta: hogy a jó pásztor, ha a száz juhából akár
egy is elveszik, nemde otthagyja mind a kilencvenkilencet, csakhogy azt az egyet
visszahozza a nyájba? Hát ezt mondom én is: aki becsületes, még ha szegény is, már jó
úton halad, de a fösvény és a kapzsi, aki csak a vagyonnal törődik, nem esendőbb
lélek-e? Te azt mondod, ott kell kopogni, ahol ajtót nyitnak, én meg azt mondom:
minél keményebb a kapu, annál inkább kell döngetni, mert nem nagyobb dicsőség-e
egy ilyen ajtót kinyitni, mint egy gyékénypokrócot félrehajtani? És elég csak egy
helytartót meggyőzni, megnyerted vele a népét is, vagy nem azt mondja a szólás, hogy
akié a város, azé a vallás? És ha elég városunk lesz, és ha a tereket a mi templomaink
díszítik majd, és ha mi osztogatjuk majd a népnek a kenyeret meg a bort, akkor nem
lesz többé gazdag ember, szegény ember. De ahhoz, hogy a hatalommal kegyelmet gyakoroljunk, előbb meg kell szereznünk a hatalmat, mert - ti is tudjátok - milyen a nép?
Csak a hatalomnak hisz, csak a hatalomnak fogad szót, és jobban örül a zsarnok hamis
mosolyának, mint az igaz ember intésének. Ott voltál, láttad, mit tettek a Fölkenttel,
pedig nála aztán igazabb ember nem élt a Földön. De dicsőítve emlegetik Cyrust,
a zsarnokot, aki karddal meg vérrel adott nekik csalóka szabadságot. Be kell látnod,
Johannan, olykor előbb célba érünk a hosszabb úton, mint a rövidebben. Mert hiába
magyarázom én az embereknek, hogy a Szentlélek üzenetét hozom, amikor egy közülük a szemembe röhög, és azt mondja, hogy mutassam én meg neki előbb a Szentlelket, aztán majd ő is hinni fog! De ha nem hisz a megfoghatatlanban, hát akkor én
majd adok neki megfoghatót, építek templomokat, oltárt emelek és áldozatot mutatok
be neki, mint a pogányok teszik; ha nem hisz a szakadt ruhámnak, hát majd varratok
magamnak díszes talárt, aranyozott süveget. Mert kacskaringós út vezet az emberek
lelkéhez, Johannan, és ha nem tudjuk megmászni a hegyet, hogy a völgybe jussunk,
hát akkor majd megkerüljük. De a hegy nem állíthat meg bennünket, mert ez a hegy
nem más, mint az emberi oktalanság! De ha te azt hiszed, Johannan, hogy pusztán szép
szóval, a koldusok keresztvizével meg nádtollal a kezedben felépíted Isten országát, hát
nagyon tévedsz."
Johannan hallgatott egy ideig, megpróbálta megemészteni Paulus szavait, de azok
keményebbnek tűntek, mint a sajt a szájában.
„De mi lesz akkor," kezdte óvatosan, „ha a templomaid túlnőnek majd rajtunk,
beborítják az eget, és elveszik szemünk elől a csillagokat? Mi lesz, ha a pompa meg a
hatalom mögött, a kőfolyosók meg kőtermek között elveszik a lélek? Hát nem azt
mondta a Rabbi, hogy az Atya lélek, és ezért lélekben kell őt imádnunk? A lélek pedig
bennünk lakozik, Paulus, bennünk, nem a templomok holt kövei között. Én a lélekben hiszek, nem a díszes termekben, a hímzett köntösökben. Abban hiszek, ami belül
van, ami láthatatlan, nem abban, ami kívülről díszíti a testet. Én azt mondom neked:
az emberek olyanok, mint a fa gyümölcsei: amelyik gyümölcs érett, az magától

1994. április

43

ölünkbe hullik, íze édes, és magja új termést hoz; de az éretlen gyümölcsöt hiába vered
le az ágról, keserű marad, és magja is veszendőbe megy. Van, aki megért az újjászületésre, és van, aki nem. Én azt mondom, az érett gyümölcsöt keressük, nehogy az is
kárba vesszen és megrothadjon; de a zöld gyümölcsöt hagyjuk még érni. Lehet, hogy
én vagyok a gyenge, de bennem nincs annyi elszántság, mint bennetek, hogy minden
újabb akadályból még több erőt merítsek, engem a kudarcok csak gyengítenek, Paulus,
akkora az emberekben a makacsság és a gonoszság, hogy csak felébresztik bennem kételyeimet. De ha magamban vagyok a tollal a kezemben, így igenis érzem a bizonyosságot, mert azt csakis önmagamban lelem meg, hiába keresem másokban. Mert látod, te
is hiszel az Úrban, akárcsak jómagam, és mégsem értünk egyet, és csak vitatkozunk
egymással, amióta elhagytuk Ciprust. De nekem veled sincs erőm vitatkozni, Paulus,
nemhogy egy pogány pénzváltóval, és engem tényleg nem érdekel, ki a gazdag, ki a
szegény, kinek van palotája és kinek katonája, én gyűlölöm a politizálást, Paulus, és
igyekszem nem venni róla tudomást, mert hát mi lenne belőlem, ha megint csak a világi dolgokkal foglalkoznék? Én kilépni szeretnék ebből a világból, nem vakon belerohanni. Építsd csak templomaidat, Paulus, ha szükséged van arra, hogy érezd az anyagot kezeid között, akkor úgy van rendjén, hogy ezt tedd. Eddig sátrakat építettél, most
templomokat akarsz emelni. De nem vagyunk egyformák, Paulus."
Amikor Johannan befejezte, Barnabás békítőleg így szólt:
„Ugyan már, miért vitatkoztok örökké, amikor ugyanazon dologban jártok
mindketten? Az a baj, hogy még mindannyiunk előtt homályosak a célok, és csak
annyi köztünk a különbség, hogy mindenki másképp szeretné eloszlatni tekintete elől
a homályt. Ha egyszer eljön a világosság, nem lesz többé helye a vitának..."
De Paulus felállt, és indulatosan közbeszólt:
„Nem, mert mindig lesznek majd Johannanok, akik azt hiszik, különbek a többségnél. Mindig lesznek fekete bárányok, akik külön legelők után vágyakoznak majd, és
inkább elhagyják a nyájat, csakhogy kielégítsék falánk kételyeiket. Akik úgy akarnak
bejutni a kapun, hogy nem nyitják ki előbb az ajtót. De a nyáj mindig ki fogja szűrni a
nem oda valókat, kiveti őket soraiból, még akkor is... még akkor is," fejezte be halkan,
de nem pillantott Johannanra, „hogyha azok tényleg különbek a többségnél."

II.
Paulus, Paulus, tűnődött magában Johannan, egyre többet gondolok rád. Nem
múlik el nap, hogy ne jutnál az eszembe. Miért van ez most így, és miért nem volt így
annak idején? Megöregedtem, Paulusom, arcom, mint a pergamen, a szemem is egyre
nehezebben tűri a betűket, csak még ezt, amit írok, befejezem, és aztán leteszem a tollat. ígérem neked, Paulus.
De a szavak most hallgattak benne. A parázs megroppant a kandallóban, a szél
megnyikordult a korhadt deszkák közt, a mécses is pislákolt, sistergett az asztalon, de a
szavak hallgattak. Várt, türelmesen, amíg a tinta meg nem száradt a toll hegyén, aztán
ismét megmártotta.
De csak a tenger moraja volt hallható, a téli napforduló idejére jellemző viharral
és a partot ostromló hullámaival. Meg az eső, amely többé-kevésbé szünet nélkül kopogott a tetőn a feje felett. Ki kellene mennie ismét, a hideg, nyirkos levegő talán kitisztítaná fejét az elhasznált gondolatoktól, melyek úgy rakódtak le benne, mint a penészréteg a tejescsupor alján. Kint sötét van, vihar és hideg, mennydörgés és villámlás;

44

tiszatáj

látnia, éreznie kellene újból a hatalmat maga fölött, hallani a magasságok üvöltő hangját, a szél veszett próbálkozásait, hogy lerepítse testét a szikláról. Ami reggel majdnem
sikerült is neki, ott, a szikla peremén, a tengerbe zuhanó szakadék szélén, amikor a viharnak egy vad lökésében megingott, megtántorodott a magasban, és ha nincs ott ez az
idegen, hogy az utolsó pillanatban megragadja köntösénél fogva, és visszahúzza a sziklatetőre, most bizonyára nem ülne itt az asztal mellett, és nem morfondírozna magában.
Óvatosan megint a kandalló felé pillantott, ahol az idegen megmozdult, lehajolt a zsámolyról, és egy hasáb fát dobott a tűzre. Szikrák pattantak, sercentek a homályban, és
egy szemvillanásnyira úgy tűnt, mintha az idegen arca is felizzott volna a sötétben.
Amikor az a kéz ma reggel megragadta köntösét a szakadék fölött, és az utolsó
pillanatban visszabillentette őt a sziklára, maga sem tudta, hogy a közeli pusztulástól
átélt rémülete, vagy a váratlan megmentő iránt érzett hálája volt-e a nagyobb. Néhány
pillanatig szóhoz sem tudott jutni, csak lihegett, kapkodta a levegőt, és a hátborzongató élménytől kábultan egy ideig még görcsösen kapaszkodott az idegen karjába. Régóta nem tapasztalt már ekkora ijedelmet, legalábbis azóta nem, hogy az a félszemű,
vigyorgó gladiátor Domitianus intésére felkapta őt a földről, és az aréna közepén felállított, forró üst felé kezdte vonszolni. Akkor is megragadta a félmeztelen barbár csupasz karját, de egészen más okból, mint most: eszelős rémület fogta el, amikor ráeszmélt, hogy néhány pillanat múlva nyakig benne lesz a rotyogó, forrongó olajban, és
a lelátókról üvöltő, kéjsóvár tömeg fülszaggató lármája sem tudta elnyomni benne szívének őrült dobolását.
- Köszönöm - rebegte az idegennek ott a sziklán. - Köszönöm, akárki vagy is!
Az idegen nem felelt, de alaposan szemügyre vette őt, mintha nem lett volna még
egészen biztos benne, hogy idejében érkezett.
- Jól vagyok, egészen jól vagyok - bizonygatta, miután már lenyugodott kissé. Az én nevem Johannan. Még egyszer köszönöm, fiam, téged az Isten küldött.
Most volt csak ideje arra, hogy megnézze magának megmentőjét. Magas, vékony
férfi volt, nála talán egy fejjel is magasabb, szürke, bő köpenye a földet súrolta, és csuklyáját mélyen a szemébe húzta. Hogy milyen idős lehetett, azt Johannan nem tudta
megállapítani, hiába fürkészett be kíváncsian a csuklya alá. Elengedte az idegen karját,
és a vad szél ellen összébb húzta köntösét. Az eső is eleredt, és Johannan fázni kezdett.
Az idegen elmosolyodott a csuklya alatt, majd megveregette Johannan vállát. —
Örülök, hogy jól vagy. De mondd, mit keres egy öregember ezen a veszélyes sziklán?
Miért kísérted a szerencséd?
Miért, miért, dünnyögte most magában Johannan, és töprengve nézte a toll hegyén megszáradt tintát. Talán azért, mert már semmim sem maradt, csak néhány morzsányi emlék, amivel nem tudok jóllakni. És talán abban reménykedtem, hogy a véletlen majd megteszi helyettem azt, amit én magam nem merek. De ezt csak most
gondolta, ott, a sziklán nem tudott mit felelni az idegennek, csak állt zavartan a hidegben, és rettentően fázott. Hagyta, hogy ez az idegen vezesse vissza a kunyhóba, akár
egy elcsatangolt gyereket az apja, hagyta, hogy tüzet rakjon helyette a kandallóban,
hogy száraz pokróccal takarja be, és hogy bort forraljon a tűz fölött.
- Ki vagy te? - kérdezte dideregve a teveszőr pokróc alatt.
- Jóbarát - felelte az, miközben a piszkavassal beletúrt a parázsba, de nem fordult
meg, amikor ezt mondta.
- Nekem már nincsenek barátaim - szólt halkan Johannan, és testét végigrázta
a hideg. - Se jók, se rosszak.

1994. április

45

Az idegen fűszert szórt a borba, és a fahéj édeskés illata belengte a kunyhót. Mindenkinek van barátja - mondta, majd puszta kézzel leemelte az edényt a tűzről, kitöltötte egy pohárba, és odanyújtotta.
Johannan felült az ágyon, elvette a poharat, és óvatosan belekortyolt. A forró ital
végigcsordult a torkán, és izzó zsarátnokként állapodott meg a gyomrában.
- Ki vagy te? - kérdezte ismét, amikor az idegen visszasétált a kandalló mellé, és
leült a zsámolyra.
- Ember, hát nem megmondtam? Jóbarát.
- Hogy lehetsz a barátom, amikor nem is ismersz? - méltatlankodott Johannan.
- Nekem mindenki a barátom.
- Akkor bolond vagy - szögezte le Johannan. - Ha nem ismersz engem, nem lehetsz a barátom, és ha én se ismerlek téged, hogy lehetek a te barátod?
- Hát mit vársz te egy baráttól? - kérdezte halkan az idegen. Megmentettem az
életedet, vagy nem?
Johannan eltöprengett ezen egy kicsit. - Ez igaz - ismerte el végül. - Látod, milyen vagyok? Én pedig még azt sem kérdeztem tőled, éhes vagy-e. A polcon találsz halat meg kenyeret, egyebem sajnos nincs.
Az idegen egy kézmozdulattal félbeszakította:
- Ne fáradj, Johannan, nem vagyok éhes, kenyeredből, haladból nem kérek. Hanem egy szívességet tehetsz nekem.
Egy pillanatra elhallgatott, majd ezt kérdezte: - Ezeket a tekercseket, ugye, te
írtad?
Johannan körbepillantott az elkezdett és félbehagyott könyvtekercsek halmazán,
bólintott, majd értetlenül pillantott az idegenre.
- Akkor engedd meg, hogy beleolvassak az írásaidba - kérte az.
Johannan meghökkent a kérésen.
- Hát írástudó vagy? - kérdezte csodálkozva, aztán, mint egy nyugtalan féreg,
mocorogni kezdett benne a gyanakvás. - Ki küldött ide?
- Egy jóbarát - felelte az idegen.
- Valahogy túl sok jóbarátom lett egyszeriben! - gúnyolódott Johannan, de látva,
hogy ezzel nem sokra megy, inkább lekecmergett az ágyról, és kereken megkérdezte:
- Honnét tudjam, hogy nem a császár küldött, hogy kémkedj utánam?
Az idegen sóhajtott egyet, majd magyarázni kezdte.
- Johannan, Johannan, hát oly nagyra tartod magad, hogy a császár teveled foglalkozzon? Ha nagy lennél a császár szemében, kicsi lennél az enyémben. Ha a császár
küldött volna, te most nem lennél itt, és az írásaidat sem kérném tőled, hanem egyszerűen a tűzbe vetném. De nem a császár küldött, és nem akarom az írásaidat tűzbe
vetni, csak elolvasni. Hát olyan sokat kérek tőled?
Johannan fölállt az ágyról, tett néhány lépést a kandalló felé, aztán megtorpant.
- Akkor ki vagy te? - kérdezte harmadszor is.
Az idegen széttárta a karját, és hangjától, mely egyszeriben megváltozott, távoli
lett, mint a csillagos ég, és mégis ismerős, Johannan hátán végigfutott a hideg.
- Hát tényleg nem ismersz, Johannan?
Johannan érezte, hogy térdei megroggyannak, a pohár kiesett kezéből, koppant
egyet a padlón, majd csörömpölve begurult a legközelebbi sarokba. Forogni kezdett
körülötte a világ, az egész kunyhó tótágast állt, benne ő maga is. - Rabbi - suttogta, és

46

tiszatáj

térdre rogyott. De az idegen ráemelte tekintetét, és erőt öntött belé. A régi hangján
szólt hozzá, azzal, amellyel a sziklán is megszólította.
- Állj fel, Johannan, hisz magad tudod a legjobban, hogy nem nagyobb a szolga
az uránál. Én nem az vagyok, akinek most hiszel, de megnyugtatlak, ő bennem van,
akárcsak te is őbenne. Állj fel, Johannan!
Johannan felállt, majd az íróasztalra mutatott.
- Nézd hát meg az írásaimat, uram, ha ez az óhajod!
De az idegen így felelt:
- Ismerem az írásaidat, Johannan, ismertem, még mielőtt megírtad volna őket.
Mert én vagyok az Alfa és az Omega, a kezdet és a vég; semmi sem létezik az én tudtomon kívül, mert én láttam az Elsőt, és látni fogom az Utolsót is. Azért jöttem, hogy
tudtodra adjam a dolgokat, amik vannak, és amik történni fognak. írd meg ezeket, de
ne a mának és ne a holnapnak. Úgy írd meg, hogy bárki elolvashassa, de senki se értse,
mindaddig, amíg el nem jön az értelem ideje, és mondataid világítani fognak majd a sötétségben.
Johannan az asztal felé indult, de félúton megtorpant.
- Nem tudok én úgy írni, uram — fordult vissza bizonytalanul. - Öreg vagyok én
már ahhoz, hogy prófétálni kezdjek.
Az idegen felállt a zsámolyról, és megkérdezte:
- Miért vagy hitetlen, Johannan? Ha én mondom, hogy írni fogsz, akkor írni
fogsz. Azt hiszed, nem tudom, kiben mi lakozik?

III.
Johannan kisimította maga előtt a fölpöndörödött tekercset, majd harmadszor is
megmártotta tollát. A mécses egyre kisebb lánggal égett, olajat kellett volna tölteni az
edénybe, de Johannan most nemigen ügyelt erre, kezében megmozdult a toll, eleinte
lassan, óvatosan, majd egyre biztosabban, és a betűk ismét sorjázni kezdtek a pislákoló
fényben;
...És amikor felbontotta a hatodik pecsétet, láttam, hogy nagy földrengés támadt.
A Nap olyan lett, mint egy fekete szőrcsuha, a Hold pedig, akár a vér, és az ég csillagai
lehullottak a földre, mint ahogy a fügefa lehullatja éretlen gyümölcsét, amikor nagyszél rázza. Az ég elhúzódott, akár egy felgöngyölödő könyvtekercs, és minden hegy,
minden sziget elmozdult helyéről. A föld királyai, fejedelmek és vezérek, rabszolgák és
szabadok, mind elrejtőztek a barlangokban és a hegyek szikláiban, és így kiáltoztak a
hegyekhez és a sziklákhoz: szakadjatok ránk, és rejtsetek el minket...
Domitianus kilépett a szószékre, megigazította fején a babérkoszorút, majd fennhangon így szólt:
„Dicső szenátorok, előkelő polgárai birodalmamnak! Rómaiak! Engedjétek meg,
hogy bemutassak nektek valakit, aki bár származásában és megjelenésében nem méltó
ahhoz, hogy színetek elé járuljon, megérdemli figyelmeteket. Egy zsidót küldtek nekem Efezusból, egy szemitát, azon újhitűek sorából, akikről már bizonyára ti is hallottatok. Amiért ezt az egyet ide hozattam elétek, és nem egyenesen az oroszlánjaim elé
vetettem, annak az az oka, hogy ez az újhitű mégsem olyan, mint a többi. Igaz ugyan,
hogy ez is abban a keresztre feszített zsidóban hisz, és úgyszintén hirdeti annak szavait,
mégis, én úgy vettem észre, hogy ez az ember különb a többinél. Éppen ezért, nem én

1994. április

47

akarok dönteni a sorsáról, mert szeretném, ha lelkiismeretem tiszta maradna ebben az
ügyben. Inkább döntsetek ti, dicső szenátoraim!"
Enyhe méltatlankodás hullámzott végig a padok között, de csend lett, amikor
Johannant bevezették a terembe.
„Hozzátok ide fel!" parancsolta Domitianus az őrségnek, mialatt ő maga lelépett
a szószékről. „Isten hozott körünkben, zsidó!" hajolt meg előtte Domitianus, a császár,
amikor Johannan felállt a szószékre. Valaki felkacagott a padok közt, és Domitianus
folytatta: „Látod, milyen megtiszteltetésben van részed? Nem vagy római polgár, meg
sem illetne a kihallgatás joga, én mégis úgy döntöttem, hogy a szenátus elé vezetlek.
Szólj hát védelmedben, és ha bölcsen szólsz, ezek a dicső férfiak majd bölcsen döntenek
sorsodról!"
Amióta bevezették a terembe, Johannan jószerivel föl sem mert pillantani. Most
felemelte tekintetét, és szembetalálta magát a hófehér tógákkal, a piros és kék köntösökkel, a kíváncsi római arcokkal, akik őt figyelték a félkörben elhelyezett lelátókról.
Nem tudta, mit mondjon, ezért inkább megkérdezte:
„Mi a vád ellenem, uram?"
Domitianus összevonta szemöldökét, majd a szenátushoz fordult:
„Igaz is, szenátor urak, mivel vádoljuk ezt az embert?"
Néhány pillanatig csend honolt a teremben, aztán egy hang közbekiáltotta:
„Felségsértéssel!"
Domitianus megcsóválta a fejét.
„Ez nem jó, uraim, mert ez az ember sem engemet, sem családomat rossz szóval
nem illette."
Nem telt el sok idő, felhangzott egy újabb kiáltás: „Hazaárulással!"
Domitianus megint megcsóválta a fejét.
„Ez sem jó, mert ez a zsidó senkivel senki ellen nem szövetkezett."
A padok közül megérkezett a következő vád: „A római rend semmibevételével!"
Domitianus felemelte mutatóujját.
„Nos, ez már valami. Főképp, ha figyelembe vesszük, hogy ez az ember a magántulajdon, a vagyon és a kereskedelem ellen beszélt. Igaz-e, Johannan? Ugye, így hívnak?"
„így uram," Johannan szorongva figyelte, mire megy ki a játék.
„Nos hát, Johannan," folytatta Domitianus, „meséid el az itt jelen lévő szenátor
uraknak, miért is tartóztatott le téged Efezus helytartója?"
„Azért, uram," kezdte Johannan halkan, „mert arra tanítottam az embereket,
hogy vessék meg a pénzt."
Domitianus közbeszólt: „Hangosabban, Johannan, mert a szenátor urak más dolgában nagyot hallanak!"
„Arra tanítottam az embereket," ismételte meg hangosabban, „hogy vessék meg a
pénzt!"
Moraj futott végig a padok közt, és egy vékony hang közbekiáltotta: „Hogy érted
azt, hogy vessék meg a pénzt?"
Johannan úgy érezte, egyre kisebb lesz a szószéken, a terem falai összébb húzódnak, és a mennyezet már a fejét súrolja.
„Arra tanítottam az embereket", felelte óvatosan, „hogy ne gyűjtsenek vagyont
maguknak, ne kereskedjenek haszonnal egymás között, mert aki a hasznot hajtja, az
a világ rabja lesz, és nem nyer bebocsátást Isten országába."

48

tiszatáj

Ismét felmorajlott a terem, valaki megint felnevetett, aztán egy szenátor felállt
a helyén, és így szólt:
„Kinek a rabja lehetek én, amikor ezer embernek parancsolok, és otthon szolgáim hada vesz körül? Én rendelkezem rabszolgáim életével, nem ők az enyémmel.
Hogyan lehetek akkor én a világ rabja?"
Johannan zavarban volt, és legszívesebben kirohant volna az épületből, de összeszedte a bátorságát, odafordult a kérdezőhöz, és így felelt:
„A test szabad: azt teszi, amit jónak lát. De a test nem tehet sem jót, sem rosszat,
csak azt cselekszi, amit a lélek megenged neki. A test nem lehet sem szolga, sem úr,
mint ahogy a szekér sem irányítja önmagát, és nem ő tehet róla, ha gödörbe szalad.
E világ a testek világa. És ha a lélek nem tud uralkodni a testén, nemde a test szolgája lesz?"
De a kérdező nem hagyta magát:
„Nem értem, miről beszélsz, de az én testem azt teszi, amit én mondok neki,
mint ahogy szolgáim is azt cselekszik, amit megparancsolok nekik. Ha felemelem a serleget, nem én parancsolom meg a kezemnek, hogy ezt tegye? Vagy a kezem önmagától
cselekszik?"
„Ki kéri a bort?", kérdezte vissza Johannan. „A test vagy a lélek?"
Míg a római eltöprengett ezen, egy másik szenátor állt föl, és közbeszólt:
„Ha jól értettem, akkor te bűnnek tartod a pénzzel való kereskedést?"
„Nem tartom bűnnek," felelte jóindulatúan Johannan, „csak oktalanságnak.
A Mester, akit az Isten küldött nekünk, így tanított bennünket: ne gyűjtsetek kincseket a földön, mert azokat rozsda emészti meg, és tolvajok kezére jut, de lelketeket tegyétek gazdaggá, mert az ilyen kincs nem avul el, és senki tőletek el nem veheti."
„Magyarázd meg nekem, milyen kincsről beszélsz!", faggatta a római.
Johannan gondolkodott egy pillanatig, majd így felelt:
„Én azt a kincset neked meg nem mutathatom, de segíthetek abban, hogy megtaláld. Hagyd el vagyonodat, mindazt, ami e világban érték, kösd fel sarudat, és menj
ki a pusztába, vagy menj fel a hegyekbe, és bízd Istenre napjaidat. És a kincs megadatik
neked."
„Drágán méred te a kincsedet, zsidó!", nevetett a római. „Aranyamat és földemet
adjam egy kirándulásért a hegyekben?"
„A te aranyad nem a te aranyad, és a te földed nem a te földed," felelte Johannan,
„vagy te teremtetted őket? Te csak elvetted, ami a másé, akkor hogy kérhetem én tőled, hogy válj meg a sajátodtól? Keresd meg azt, ami valóban a tiéd, és akkor nem lesz
többé szükséged sem aranyra, sem földre. Miért ékesítenéd magad más tollával?"
„Ez birtoksértés!", kiáltotta a római. „A magántulajdonhoz való jog megkérdőjelezése!"
Az általános helyeslés lármája töltötte ki egyszeriben a termet, de az első padsorban felállt egy idős szenátor, és csendet kért.
„Akik ismernek engem, azt tartják rólam, hogy olvasott ember vagyok", kezdte,
majd így folytatta: „Volt alkalmam megismerni a zsidó írásokat is, és ha jól emlékszem,
a ti szent embereteknek, Mózesnek, a többi között azt is megparancsolta az Úr, a ti
Istenetek, hogy: ne lopj."
Johannan bólintott.
„így igaz, uram, megparancsolta."
A római széttárta karját, és mosolyogva ezt mondta:

1994. április

49

„De ha ez így van, és nem szabad elvenni a másét, akkor a ti Istenetek ezzel éppen
hogy a magántulajdont szentesítette, nem gondolod? Nem én követek el bűnt azzal,
hogy erszényemben száz aranyat hordok, hanem te, hogyha a száz aranyat elkívánod
tőlem!"
Johannan sóhajtott egyet, majd így szólt:
„Látod, uram: hiába vagy olvasott, hiába van benned könyvtárnyi ismeret, ha
egyszer nem érted a dolgokat. Nem azért tiltotta meg Isten a lopást, hogy neked megmaradjon a száz aranyad. A pénznek mindegy, kinél van. Azért tiltotta meg Isten a lopást, hogy ne kívánjak magamnak száz aranyat, sem tőled, sem mástól. Annak érdekében szól a parancs, akinek nincs, nem pedig annak védelmében, akinek van."
Ekkor egy másik római állt föl, és kihívóan így szólt:
„Ide figyelj, zsidó: én azok közül való vagyok, akinek van. De embert soha meg
nem öltem, másét el nem vettem, vagyonomat atyámtól örököltem. Semmi rosszat
nem tettem, akkor mi az én bűnöm?"
Johannan ránézett a szenátorra, majd így felelt:
„Nincs bűnöd. Én mégis azt mondom, nem lehet becsülettel meggazdagodni.
Nézzetek körül a világban: minden, ami él és mozog, egyensúlyra törekszik környezetével. Az oroszlán, ha nem éhes, nem öl. Mert hova jutna, ha minden antilopot, amelyik a szeme elé kerül, szétmarcangolna? Azt mondom, jövőre éhen halna. Csak az ember oktalanabb az állatnál, csak az ember gyűjt akkor is, amikor nincs rá szüksége. És
ha az Úr gondoskodott az oroszlánról, miért ne gondoskodott volna az emberről, aki
különb az ő szemében minden állatnál? Igenis, gondoskodott róla, de az embernek értelmet is adott, hogy önmaga tartsa fenn az egyensúlyt, amit ő megteremtett a számára.
Ezért mondom: aki többet vesz el, mint amennyire szüksége van, az becstelenséget követ el, mert megbontja az egyensúlyt. Amiben te bővelkedsz, az valahol hiányzik. De
közel van Isten országa."
„Milyen országról beszélsz te?", kiáltotta be egy római.
„Isten országáról," felelte Johannan a szószékről, odafordulva a kérdezőhöz,
„amely hamarosan megvalósul majd a Földön, és amely megnyitja majd kapuit a szelídek és a szegények számára, és ahol az Úr letöröl majd szemükről minden könnyet!"
Valaki közbekiáltotta: „Örült ez, nincs eszénél!"
Domitianus a szószék elé lépett, és felnézett Johannanra:
„Nézz körül, zsidó! Mit látsz?"
Johannan körülnézett, majd így felelt:
„Falakat, uram."
„Nem falakat látsz te," vágta rá Domitianus, „hanem Rómát! A Római Birodalmat, az Impériumot, amely a Földet uralja, amelynek a népek szolgálnak, és amelynek
adóznak. Hát milyen országról beszélsz te, amelyik nagyobb ennél, amelynek hatalma
mérhető Róma hatalmával?"
Johannan hallgatott egy percet, aztán így szólt:
„Ami kőből épült, az csak kővel mérhető."
Domitianus hátrált egy lépést, majd megkérdezte:
„Beismered hát, hogy semmi sem hasonlítható Rómához?"
Johannan körbepillantott a díszes teremben, látta a gőgös, öntelt arcokat, majd
bólintott.
„Beismerem, uram: semmi sem mérhető Rómához."
Domitianus hangja megenyhült, amikor megszólalt:

50

tiszatáj

„A te hittársaid gyülekezetekbe tömörülnek, összeadják vagyonukat, csecsebecséket árulnak, földet művelnek és kereskednek, így tartják el magukat és egyházaikat. Ez
még hagyján, mondom én, mert legalább forgatják a pénzt, és ha fogcsikorgatva is, de
befizetik adójukat, és összhangban élnek a várossal, amelyben laknak. De te, Johannan,
te túlteszel még rajtuk is: te az alapokat akarod megbolygatni, a jólétet, amely az embereket a munkára, a törekvésre serkenti. Mivé lesz az ember, ha ellopod tőle az illúzióját, hogy egyszer majd jobban élhet? A lehetetlen után vágyakozol, Johannan, de
éppen azért, mert az álmaidat kergeted, nem találom szükségesnek azt, hogy e világban
ítélkezzünk feletted."
Aztán a szenátorokhoz fordult: „Én azt mondom, urak, ti döntsetek ennek az
embernek a sorsáról. Hallottátok, mit mondott."
„Halál rá!", ordította egy hang. „Nézetei lázítók, és veszélyesek a Birodalomra!"
„Úgy van!", kiáltották többen is. „Old meg! Halál rá!"
Domitianus felemelte karját: „Jól gondoljátok meg, mit tesztek, szenátor urak: én
azt mondom, ez az ember bűntelen. Mit vétett, amiért halnia kell?"
De a szenátorok fölpattantak helyükről, és egymást túlkiabálva követelték: „Old
meg! Lázító! Fölforgató eszméket terjeszt! A Római Jog semmibevételét hirdeti! Forró
olajba vele! Ez az! Olajba vele!"

IV.
...A gyümölcs, amelyre lelked vágyott, eltűnt, minden bőség és pompa elpusztult
körülötted, és ezek soha többé nem lesznek láthatók sehol. Akik ezekkel kereskedtek
és meggazdagodtak, gyötrelmétől félve távol megállnak, siránkoznak és jajgatnak: Jaj,
jaj a nagy városnak, amely gyolcsba, bíborba és skarlátba volt öltözve, arannyal, drágakővel és gyönggyel volt ékesítve, mert egy óra alatt pusztult el ekkora gazdagság...
Amikor a mécses egy utolsót lobbanva kihunyt az asztalon, Johannan kezében
megállt a toll.
Paulus, Paulus, gondolta magában, szegény Paulus, te is meg voltál győződve a
magad igazáról, akárcsak én a magaméról. És mivé lettél? És mivé lesznek majd templomaid, oszlopos csarnokaid, álmaid és városaid? Legyőzött a hegy, melyet meg akartál
kerülni, rádomlott és maga alá temetett. Amikor hírét vettem, hogy megöltek, és láttam a kárörvendő tömeget, ahogy kiontott véredtől megittasodva ujjong az utcákon,
azt hiszem, szégyelltem magam. Mert fájt, hogy sohasem tudtalak megérteni, hogy még
én is ellened beszéltem, és amikor nem kellett volna is, szembeszálltam veled, aztán
mégis, amikor eljött a idő, te mutattál nekem példát. És szégyelltem magam, mert nemcsak fájdalmat éreztem halálod miatt, hanem irigyeltelek is bátorságodért, a sorsodért,
amely teneked kijutott, s így megdicsőülhettél az Úrban. De ha most itt lehetnél, megkérdezném tőled, Paulusom, mondd, megérte? Kinek használt önként kiontott véred?
Azon kívül, hogy örömet szereztél vele a pogányoknak? Minek utánozzuk mindenáron a Mestert, amikor még életünkkel sem vagyunk hozzá mérhetők, nemhogy halálunkkal? Hát nem folyik elég vér ezen a Földön? Miért adjuk hozzá még a sajátunkat
is? Ha hittél abban, amit tettél, akkor miért nem maradtál inkább életben, hogy még
többet tehessél azért, amiben hiszel? Azt mondják, kinevetted hóhéraidat, és életed
utolsó pillanataiban is az Igét hirdetted. Csodállak, Paulus, még ha nem is értettem
veled egyet. Bennem ekkora bátorság sosem volt. Talán azért, mert nekem, amikor
megéreztem magamon a halál leheletét, soha nem az jutott az eszembe, hogy mit nye-

1994. április

51

rek a halálommal, hanem az, hogy mit veszítek. Igen, féltem, és azt hiszem, nem is voltam mindig eszemnél a félelemtől. Látod, Paulusom, ellentmondásba keveredem önmagammal, mert amíg menekülök az élettől és a világtól, addig rettegek a haláltól. De
hát nem ellentmondás az egész életünk? Ellentmondunk önmagunknak, ellentmondunk másoknak, közben az igazság minduntalan kicsúszik kezeink közül, mert az
megfoghatatlan, akár a levegő. Kinek van akkor igaza, Paulus? Lehet-e bárkinek is igaza
a Földön?
- Johannan, Johannan - szólalt meg az idegen a kandalló mellől - , mi gondod
a bölcsességgel? Mondom neked, az ember több értelemmel jön a világra, mint amenynyivel távozik.
Johannan letette a tollat, és megdörzsölte fáradt szemét.
- írok, uram - mondta - , de nem tudom, mivégre teszem.
- Sötétben ülsz, Johannan. Miért nem gyújtod meg a mécsest?
- Világosságot, amire én vágyom, mécses nekem nem adhat - felelte Johannan.
Az idegen felemelte jobbját, és egy mozdulattal eloszlatta a sötétséget. A kunyhót fény ragyogta be, mintha száz mécses égett volna a falakon.
- így már jobb, Johannan?
Johannan hunyorogva körbepillantott a kunyhóban, majd megrázta a fejét.
- Ez csak fény uram, nem világosság.
- Nem adhatok neked világosságot, Johannan - mondta az idegen - , mert ha világosságot adnék, nem lenne, aki a tollat fogja, és aki a betűket olvassa. Eljön majd a
világosság ideje is, de ahol fejedelem a sötétség, ott elégedj meg a fénnyel, mert azt is én
adtam. Fáradt vagy, Johannan?
Johannan megrázta a fejét, aztán fogta a tollat, és megmártotta a tintában.
Amikor Johannan belépett a császár szobájába, Domitianus háttal állt, összekulcsolt kézzel az ablak előtt. Aztán egy kézmozdulattal kiparancsolt mindenkit a szobából, és csak amikor kettesben maradtak, akkor fordult el az ablaktól.
„Csak találkoztunk megint, Johannan", mondta barátságosan, de tekintetében
gyanakvó óvatosság lappangott. „Meg tudod nekem magyarázni, hogy mi történt ma
délelőtt az arénában?"
Johannan, még a maradék rémülettel a lelkében, megrázta a fejét.
„Kár", jegyezte meg Domitianus. „Azt hittem, te talán okosabbá tehetsz."
Közelebb ment hozzá, megkerülte, majd így folytatta:
„Tudod, Johannan, én szívem szerint nem akartalak kivégezni, de életben hagyni
sem mertelek. Ezért vittelek a szenátus elé. Ha életben hagylak, azt mondják rólam,
gyenge vagyok, és oltalmat nyújtok az újhitűeknek. Ha megöletlek... nos, ha én öletlek
meg, senki sem marasztalt volna el érte, de, az igazat megvallva, akkor meg én nem lettem volna büszke önmagamra. Meg tudod ezt érteni? Mert én nem. De én nem vagyok
töprengő lélek, és nem firtatom, hogy ennek oka benned vagy bennem keresendő-e. Én
megelégszem azzal, hogy az események úgy történnek meg, ahogy nekem kedveznek.
És most úgy történt. A halálodról a szenátus döntött, de te életben maradtál. Csak azt
nem értem, hogyan."
Domitianus elhallgatott, és szótlanul rótta tovább lépteit a szobában. Johannan
erőtlenül megköszörülte a torkát, majd így szólt:
„Uram, én azt hittem, te gondoltad meg magad... hogy csak halálra akartál rémiszteni."

52

tiszatáj

Domitianus megállt, és csodálkozása jeléül fölvonta szemöldökét.
„Hogy én tettem-e?", kérdezte. „Tévedsz, Johannan, én azért parancsoltalak az
arénába, hogy meghalj."
Aztán váratlanul leült a heverő szélére, és állát öklére támasztotta: „Meg mernék
rá esküdni, hogy a szolgák igazi olajat öntöttek az üstbe! Láttam! Arra is meg mernék
esküdni, hogy ugyanaz az olaj két óra múlva ott rotyogott az aréna közepén. Láttam!"
Domitianus fölemelte tekintetét, és szúrós pillantást vetett Johannanra: „Mondd
meg, hogyan tetted!"
„Én semmit sem tettem", tagadta remegő hangon Johannan.
„Akkor hogy lett a forró olajból egyszeriben hideg víz?!"
„Én nem tudom..."
„Ha egyszer csodákat teszel, valld be!", kiáltotta Domitianus.
„Tudni akarom! Vagy én nem vagyok rá méltó, hogy higgyek a csodákban? Csak
ti, újhitűek, a kiválasztottak?! Persze, nektek kijár a csoda, de nekünk, egyszerű halandóknak ezt!, mi?!"
„Uram, esküszöm, én nem tudom..."
De Domitianus félbeszakította.
„Ide figyelj, Johannan! Egy dolog az, ha az ember szavakkal hadonászik maga körül, szegénységet hirdet, megveti a vagyont, meg efféle szamárságokra buzdít. De
megint más dolog, ha olyat tesz, ami megbolygatja a világ rendjét. Ez nem illik bele a
rendszerbe, érted? Ennek nincs értelme. Ha az olaj egyik percről a másikra ezrek szeme
láttára vízzé változik, ez már komoly dolog. Ez rosszabb, mint egy politikai összeesküvés. Ezt én hogy magyarázzam meg a népnek?"
„Uram," felelte Johannan lehajtva fejét, „tégy úgy, ahogy jónak látod. Egyszer
már megbékéltem a halállal, nem hiszem, hogy másodszor nehezebb lesz."
„Láttam, hogy békéltél meg vele," gúnyolódott Domitianus: „ahogy a hóhér karjában kapálóztál, az nem úgy nézett ki, mintha meguntad volna az életedet."
„Mert féltem, uram."
„Hát ez az. Aki megbékél a halállal, az nem fél. Nem egy hittársadat láttam, aki
emelt fővel lépett az oroszlánok elé. Ok megbékéltek a halállal, de te nem."
„Uram," fogta Johannan könyörgőre, „add meg nekem is az ő sorsukat, hadd dicsőülhessek meg az Úrban!"
Domitianus gondolkodás nélkül megrázta a fejét.
„Nem úgy, Johannan. Egyszer már megadtam, de te nem fogadtad el, mert élni
akartál", mondta, majd egy kis szünet után hozzátette: „De ha elárulod nekem, hogy
lett a forró olajból hideg víz, még meggondolhatom magam."
„De ha mondom, hogy nem én tettem!", kiáltotta Johannan keservesen; „Csak az
Úr tehette ezt velem!"
Domitianus sóhajtott egyet, vállat vont, majd így szólt:
„Na látod, Johannan: ezek szerint a te Urad nem akarta, hogy te is megdicsőülj
benne. Nem kellettél neki, Johannan, és ha ő meghagyta az életedet, meghagyom én is.
Száműzlek, Johannan, hogy szegénységedet szabadon hirdethesd majd a köveknek
Pathmosz szigetén. Ott nem ártasz majd se nekem, se a birodalmamnak, és ha a te Istenednek szándékai vannak veled, ott majd megtalál."

1994. április

53

V.
...És láttam, hogy egy angyal áll a napban, aki hatalmas hangon kiáltott mindenféle madárhoz, amely az ég közepén repült: Jöjjetek, gyülekezzetek össze az Isten nagy
vacsorájára, hogy királyok, vezérek és hatalmasok húsából egyetek, lovak húsát és a
rajta ülőkét, minden szabad ember és rabszolga húsát, kicsinyekét és nagyokét. És láttam, hogy a fenevad meg a Föld királyai és seregeik gyülekeznek, hogy harcra keljenek
a lovon ülő serege ellen...
Johannan fogta a teleírt tekercset, összegöngyölte, majd a többi tetejére helyezte.
A vihar még mindig nem csendesedett a kunyhó körül, és a tenger hullámainak
moraja mintha ott dübörgött volna az ajtó mögött. A szél belopózott a kéményen, és
szikrázva belekapott a kandalló parazsába.
- Mondd, uram, hogy élnek az emberek ott, ahonnét te jössz? - kérdezte Johannan, mialatt előhúzott egy tiszta pergament, és szétterítette maga előtt az asztalon.
Az idegen felállt a zsámolyról, és miközben a kandalló nyílása elé húzta a rácsot,
Johannannak úgy tűnt, mintha csendes kuncogást hallott volna. - Butaságokat kérdezel, Johannan - felelte az idegen, majd visszaült a zsámolyra.
- Csak azért kérdezem - folytatta Johannan töprengve - , mert szerettem volna
tudni, hogy az Úr mindenhol sanyargatja-e az övéit? Vajon az igazak ott is szenvednek?
- Hát már te is kételkedsz, Johannan?
Johannan néhány pillanatig szótlanul nézett maga elé, aztán kifakadt:
- De uram, a Mester nekünk azt tanította, hogy az Atya szereti az övéit, és gondjukat viseli. De milyen Atya az, aki csak szenvedéssel és kínokkal tudja bizonyítani
szeretetét? Még az esendő ember is ragaszkodik gyermekeihez, és nem bünteti őket ok
nélkül, akkor miért teszi ezt az Úr, aki állítólag maga a tiszta szeretet?
- Egyszülött fiát adta értetek, emberekért. Kell ennél nagyobb szeretet?
- Hát szeretet ez? - vágott vissza Johannan. - Nem ezt kérdezem én is? Ha a fiát
adta értünk, kiért áldoz fel bennünket? A tanítványok nagy része annyi szenvedésen
ment át, amennyit egy bűnöző nem érdemelne meg, nem a kiválasztottak!
- így van: a bűnözők nem érdemlik meg a szenvedést.
Johannan összevonta szemöldökét.
- Miért nem? - kérdezte.
- Johannan, Johannan - sóhajtott az idegen - , ha van egy gyümölcsfád a kertben,
és jó gazda akarsz lenni, mit teszel, hogy a fa szép gyümölcsöt teremjen? Nem metszed-e le minden tavasszal? Gondolod, ha a fa érezne, nem panaszkodna emiatt? Bizony
mondom, panaszkodna, mert ha érezne, fájna neki a kés helye. De te, aki a kést tartod,
te tudod, hogy jót teszel vele, amikor lemetszed ágait, mert te előrébb látsz, mint a fa,
és látod már annak gyümölcseit is, amelyeket teremni fog. A vadon élő fa ágait nem
metszi le senki, és nézd meg annak gyümölcseit: se nem szépek, se nem édesek.
Johannan elgondolkodott a válaszon, aztán fejcsóválva adta tudtára az idegennek,
hogy nem nagyon tetszik ez neki.
- De miért kell az Úrnak mindig vérre mennie? - kérdezte elkeseredetten. - Ha
az Úr mindenható, akkor miért nem látja a határt? Amikor az ember úgy érzi, nem
tudja már tovább elviselni a szenvedést, miért nem könnyíti őt meg az Úr a tehertől,
amit a vállára pakolt? Vagy miért nem szól csak egy jó szót is, hogy legalább a remény
megmaradjon az emberben? Hát olyan nehéz segíteni az emberen? Nehezebb, mint

54

tiszatáj

fájdalmat okozni? Az Atya elvárja tőlünk, hogy jók legyünk felebarátainkkal szemben,
türelmesek és megbocsátok, akkor miért nem mutat erről példát néha maga az Ú r is?
Hát érdemes volt kiagyalni ezt az egész Teremtést, megalkotni a Földet mindazzal, ami
rajta van, a rengeteg állatot és növényt, a hegyeket és folyókat, pusztán azért, hogy az
embernek legyen hol szenvednie? Nem lehetett volna ezt egyszerűbben is? Kaptunk
egy gyönyörű világot, amelyben több a szenvedés, mint a boldogság, akkor miért nem
adta az Úr mindjárt magát a poklot? Legalább helyén lettek volna a dolgok!
- Keserűk a szavaid, Johannan!
Az idegen felállt a zsámolyról, és odajött az asztalhoz.
- Azt hittem, legalább benned maradt még hit - mondta szomorúan.
Johannan legyintett.
- Hit! Hit az van bennem, csak remény nincs.
- A kettő egy és ugyanaz.
- Hát persze - morogta Johannan. - Ti, istenfiai aztán könnyen mondjátok!
Telve vagytok példabeszédekkel, rejtvényekkel dobálóztok magatok körül, hát azt hiszitek, találós kérdésekkel beéri az ember lelke? Néha az a gyanúm, hogy ti sem tudtok
többet, mint mi, emberek, csak olyan helyről jöttök, ami a mi számunkra ismeretlen,
ezért könnyű nektek homályos rejtélyek mögé dugni azt a kevés mondandót, amivel
rendelkeztek.
Az idegen köhintett egyet.
- Azért mégis, Johannan...
- Akkor mondd meg! - csapott Johannan az asztalra. - Mondd meg, mi értelme
ennek az egész kócerájnak a Földön! Van egyáltalán értelme?
Az idegen lehajtotta a fejét, sóhajtott, majd így szólt:
- Biztos van, Johannan.
Johannan a könnyeivel küszködött.
- Tehát még te sem... még te sem tudod?
Az idegen átnyúlt az asztalon, és hófehér kezét Johannan karjára tette.
- Annyit tudok, hogy neked van igazad, Johannan, nem a világnak. De a világ
nem is azért lett teremtve, hogy igaza legyen. Az emberek olyanok, mint a búzaszemek, és a világ a rostájuk: aki átmegy a rostán, már nem a világé, de aki fennakad, az a
világé. De mi köze a rostának az igazsághoz? Aki a rostát tartja, annál az igazság.
- Hát a remény?...
- Amíg az ember látja a csillagokat, addig reménykedhet, mert bízhat benne,
hogy nincs egyedül. De ha egyszer fölpillant az égre, és nem találja a csillagokat, és
nem jön el a reggel, mert a nap nem kel föl az égen, akkor veszítse majd el a reményt,
mert attól kezdve magára lesz hagyatva a Földön. Fogd a tollat, Johannan, és írj. Mert
ahogy te keresed bennem a reményt, úgy fogják egyszer majd az emberek keresni tebenned.
- De ki fog nekem hinni? - sopánkodott Johannan. - Egyszer régen, Antiochiától félúton engedtem a gyengeségnek, és cserbenhagytam a barátaimat. Azóta, akikkel
együtt jártam az Úrban, elhagytak, akiket tiszteltem, maholnap megvetnek, és azon kevesek, akik bíztak bennem, már meghaltak. Egyedül vagyok, uram!
- Tévedsz, Johannan - mondta az idegen, majd felállt, és visszaindult a kandallóhoz. Amikor odaért, lehajolt, kezébe vette a piszkavasat, de keze félúton megállt a tűztől, habozni látszott, majd végül visszanézett Johannanra, és így szólt: - Azért lettél
kiemelve a világból, hogy neved fennmaradjon az idők végezetéig. Vagy nem azt

1994. április

55

mondta a Mestered, hogy azt akarja, hogy megmaradj, amíg ő ismét vissza nem tér? De
a te neved csendben marad meg, utolsó fejezetében a Könyvnek, és mindenki, aki kisebb volt nálad, megelőz majd téged. Nevedet tisztelik majd, de nem dicsőítik, mert
szavaidat nem értik, és inkább félnek tőled, semmint szeretnek, inkább kerülnek, mint
keresnek. Hiszel nekem, Johannan?
Johannan nem felelt, és talán észre sem vette, amikor bólintott. Az idegen visszaült a zsámolyra, és finoman így szólt:
— Akkor írj, Johannan. Ha hiszel nekem, akkor írj!

56

tiszatáj

TANULMÁNY
ALFÖLDY

JENŐ

Végső érv: az élet
Benjámin László életműve jelentős részében önéletrajzi költészet. A Vérző zászlók
alatt is önéletrajzi vers. De több is annál: a történelemben élő ember vallomása és döntése. Emberformáló társadalmi fordulatok határozzák meg műfaját. A vers a nagy ellentétek verse. Műfaja rapszódia.
Címe köti a mélyhagyományhoz. „Véres zászlók alatt Lobogós kópiát Vitézek
ott viselik" - írta Balassi az Egy katonaének ben. Benjámin ezt megszemélyesítő metaforára váltja: a zászlók véreznek - az eszme sebeiről van szó. A megsértett eszméről,
melyre a költő fiatalon fölesküdött, és amely Petőfi szabadságeszméjére vezethető
vissza. Az Egy gondolat bánt engemet című rapszódiára gondolok elsősorban.
Refrénje, mely az újrakezdés gondolatát ismételgeti, s amely a mottót visszhangozza, a francia ellenállás irodalmához köti. Magyar fordításban, Illyés tolmácsolásában
így hangzik: „És ha kezdhetném elölről / Újra csak úgy kezdeném". Az antifasiszta
mozgalom mártírja, Gábriel Péri emlékére írt Aragon-vers címe: Ballada arról, aki dalolva állta a kínszenvedést.
Indítása a lelki hangoltság, a közérzet szavaival előlegezi mindazt, amit három
évtized alatt végigélt a költő. A magány sokszor megkísértette: a szellemi élet fórumaitól elszigetelt fiatal munkásköltő életérzése ez; a férfié, aki a háborúban barátait veszítette el; aki ötvenhat forradalmának bukása után ismét magára maradt. A dicséret az
1948 utáni, néhány éves felkapottságára utal. Szorosan követi a szégyen, a kétes dicsőség
miatti mardosás: későbbi vallomása szerint is legrosszabb verseiért kapta az elismerést.
A kétségbeesés meg a remény is egy sorban áll: minél nagyobbak voltak reményei az
igazságos társadalomban, annál kétségbeejtőbbek a csalódásai. Hitét megcsúfolták a hitegetések-, a lét legperemére jutott, mint Ádám a Tragédia végén. Ámul e szervülni nem
tudó keveréken. S erre az ámulatra csap váratlanul a refrén: „Mégis így egész ez az élet, /
újra ezt kezdeném." Az egymással ellentétes lelkiállapotok felsorolása és a dacoló mégis
szóval induló mondat megadja a vers rapszodikus alaphangulatát. A mégis a magyar líra
kulcsszava: a szabadság költői a lesújtó tények ellenére emelik magasra a „véres" (Balassi), a „piros" (Petőfi) és a „vérző" (Benjámin) lobogót.
Csak a Petőfire fölesküdött fiatalságában találja meg a kiindulópontot, ahonnét
újra elindulhat: ez az ő archimédeszi pontja. Ezt érezteti a csak szó ismételgetése s a párhuzam az esküre emelt ujjú Petőfi és önmaga közt. Petőfi neve új zöngét is kapott az
1848-as példát követő 1956-os forradalomban.
Önéletrajzi ihletésű a bombavetők és a „hágókon a tankok elébe zuhanó büszke
fenyők" képsora is: Benjámin az északkeleti Kárpátokban sáncépítésre terelve teljesített
munkaszolgálatot. Az elzuhanó fenyők és az arcra boruló - noha meg nem alázkodó párhuzama a kegyetlen háborúnak kiszolgáltatott költő testi-lelki helyzetét rajzolja ki.

1994. április

57

Szemérmes szűkszavúsággal beszél ellenállói múltjáról. Az utalásokkal megjelenitett élethelyzet így rekonstruálható: fegyveresektől fenyegetve, bombariadó idején is
végezte az ellenállók munkáját - a feliratfestést, mely replika volt a jobboldaliak hasonló módon, gyárfalakra, utcakövekre pingált propagandaszövegeivel szemben.
Nem tudja, nem kívánja eldönteni: gyermeke vagy foglya az ügynek, amelyet szolgált. Rontja is, edzi is a veszélyes feladat, s az a törvényenkívüliség melyet nem választott, hanem amit rákényszerített a sors. Nem akar hősnek látszani. Csupán a hetyke
jelző utal arra, hogy a veszélyes élet vonzotta is. Vas István önéletrajzi regényéből is
tudjuk, Benjámin bátran viselkedett a fasiszta gyűjtőtáborban. De nem tagadja félelmét. Nem tagadja a kiégés, a menekülési vágy, a rémület és a vereség próbáit. „Bátran de hogyha félsz, hát félve - légy tenmagad" - írja ezzel egybehangzóan a Nem adhatsz
többet elégiájában.
Mint akinek nem jut ideje arra, hogy átadja magát a háború utáni gyásznak, sietve
idézi fel az újjáépítés lázas éveit. A jó nem tart sokáig: e reményteli időszak végén
szinte észrevétlenül harapódzik el az új diktatúra. Hősi legendákat kreálnak az új vezérekről, mitikus alakokká növeszti őket a kultikus propaganda. A szocializmus nem ölt
emberarcot, az eszme kilobban, mint az égi parancsot közvetítő égő csipkebokor. Az
égi s az égő alliterációja zenei egységet teremt. A „Hős-énekek kürtje" a költőre is vonatkozik. A legendák idejéhez volt köze: ő is a kórus tagja volt. Nem hallgatja el.
A „sorozatban készül a nagyság" részben önkarikatúra. Az eredmény: az eszmét, Petőfi
emlékét, az Egyenlőség, Szabadság elvét megcsúfoló „Vakfegyelem és protokoll".
Szóeleji rímek és anaforák fejezik ki a zaklatottságot és háborgást, mellyel a Rákosi-kort jellemzi. A diktátorok sikerrel alkalmazták a Habsburg-hatalmi elvet: „oszd
meg és uralkodj". Korszakbírálata további versszakokban mélyül el. A hamis kiválasztottságot így jeleníti meg: „A homlokon papi kaszt jegye, bélyeg" - és feltörnek a szégyen szavai. A „mézet, a mérget" szeretné kihányni, mellyel megétette a kor, kisajátítván ifjúkori álmait arról, hogy a szegények hangadója lehessen. Nem ad fölmentést
magának; csalódott magában is. Sokat próbált szívvel, hittel harcolt egy társadalomért,
melynek nincs köze a Forradalomhoz. Nem a szabadság szült rendet: „ketrecben az elvek, az indulatok" - rabság, alázat az alullévők sorsa, s a vezérek az abszolutista uralkodó, XIV. Lajos hírhedt mondatát idézik viselkedésükkel: „Az állam én vagyok!"
Következnek a vezéri gőggel és butasággal kiprovokált forradalom képei. Képek
a nép ellen forduló eszközemberekről, a hatalom vak szolgáiról. Az elszabadult pokolról. Az eredmény: halottak, halottak mindenütt. A zsoldos és a sértett egyaránt belefér a
gödörbe. A végső érvet a vér mondja ki - mesteri a szójátékszerű alliteráció. Itt érezteti
a költő, nem tudja folytatni a gondolatmenetet:
elakad a szó". A tilalomba ütköző
költő jelzi: nem mondhat el mindent. Az intervencióról hallgatnia kell.
Önvizsgálatra vált át. Rapszodikusan sorjáznak az ellentétes minőségek, akár az
első versszakban. Latolgatja, milyen szerepet szánt neki a sors. Vádlott, ügyész és tanú
egy olyan perben, melyben az ítélet joga nem az övé. Tudathasadással fenyegető állapot.
Hiábavaló volt minden, amiért kamaszkora óta lelkesedett? A társak áldozatvállalása,
akik a vers írása körüli időben hagyták el a börtönt? Mi volt a cél, mely felé elindult?
A vértanúk sírja, mely arcra buktatott holtakat takar?
Ujabb kérdésre fordítja a szót: hátha mégis jó a kiűzött cél, csak az emberi bűn,
a hatalom és erőszak terelte csapdába a felé haladókat. Legyűri indulatait, megfegyelmezi magát. A cselekvést, a jobbítást akarja fiára hagyni, nem a kétséget, a gyűlöletet.

58

tiszatáj

„Az a harc, az a végső": az Internacionálé szavai. De ez a harc „fölolvad a mostani s új
sziveken". Eretnek módon fogja fel az Internacionálét, a régi szociáldemokraták és mai
szocialisták módján. Elege volt a vérből.
Gondolatok, érzelmek kötéltánca ez a rapszódia. Az örök szerelem szépségét hívja
segítségül, hogy erőt meríthessen belőle. Tétova, gyöngének érzett hívás ez; a feltámadó remény virágait zavaros képletnek ítéli: „eltéved az elme, a szem sok kúsza jegyén". Elegendő az ifjúkori döntések emléke - azt nem árnyékolhatja be semmi. A refrén ötödszörre variánsként hangzik fel a vers végén, felkiáltójellel is jelezve a döntés
határozottságát: „elkezdem újra, el én!" Nem a súlyosan megítélt hibákat követné el
újra. Az emberi életet vállalja mindenestül. Mindenekfölött a fiatalságot. A magáét és
az új nemzedékekét. Az egész létezés váltólázas, hideget-meleget váltogató valóságát
vállalja. Ezért több ez, mint politikai vers. Végső mondatában három szó is az életet
hangsúlyozza: „lenni akar, amíg él, ez az élet". Hamleti kérdésre válaszol e sor, előkészítvén a döntést, mely a végső refrénben a korábbi változatok föltételes módját („újra ezt kezdeném") állításra cseréli: „elkezdem újra, el én!"
A gondolatok lázas ritmusa, az ellentétes indulatok váltakozása, kétely és pátosz
vitája, s a makacsul ismétlődő refrén kirajzolja a rapszódia karaktervonásait. A daktilusokat anapesztusokra váltogató, hol emelkedő, hol ereszkedő sorfajták zeneileg is
rapszodikussá teszik a verset. Megiramodnak azok a részek, melyekben a négymorás
verslábak hosszú szótagját rövidre cseréli; legalább tíz ilyen megoldást találhatunk.
Rímbeosztása az egy-egy versszakon végigvitt keresztrím elvét követi, öt nyolcsoros és
tizenkét hatsoros szakaszban. Oldás és kötés együttesével is kifejezi meggyőződését,
vonzódását a szabadsághoz.
Rapszódiaként is a tiszta értelem verse ez. Helyt ad a mámornak, révületnek,
indulatnak, fel is fokozza ezeket - mégis az ész irányítja a művet. A költői képek viszonylag ritkák, de nagy kisugárzásúak. Ellentétekre, párhuzamokra, ismétlésekre,
kérdésekre és válaszokra, váratlan váltásokra épül a vers, nem szabad asszociációkra.
A látomást az emlékezet és a fogalmi elvonatkoztatás tereli. A kompozíció a szertelenségek ellenére az egyenletes fokozáson nyugszik, továbbá a refrének állomásain, a tizenkettedik szakasz után bekövetkező törésen, a nyomában járó két új versszak tétova
hangulatán, s a bizonytalanságon úrrá levő zárószakaszon.
Csanádi Imre Az 56-os évre című költeménye mellett ez a legjelentősebb ötvenhatos vers, amely itthon napvilágot látott. 1962-ben jelent meg az Új írás márciusi számában. Tekintélyes ideológus kommentárja kísérte a művet. Arról szól, hogy miért
nem méltó Vörösmarty és más klasszikusaink történelemfelidéző verseihez. Talán ez
a dorgálás volt az ára annak, hogy megjelenhetett. Nem lehetett szó nélkül hagynia a
hatalomnak, hogy e művel '56 mártírjai megkapták az első nyilvános itthoni főhajtást.

1994. április

59

BENJÁMIN LÁSZLÓ

Vérző zá

ok alatt
Et s'il était a refaire
Je referais ce chemin
Aragon

A magány, a dicséret, a szégyen,
a kétségbeesés, a remény,
a hitek, a hitegetések,
a kötéltánc a lét legperemén Micsoda keveréket
lökött is a végzet elém!
Mégis így egész ez az élet,
újra ezt kezdeném.

Gyász-tollait hullatja az ünnep hova lettek már a hadak?
Gyere, termő-tenyerű, vedd
a pörölyt, vakolókanalat,
úgy kalapáld, úgy rakdfel a Művet:
hídfő a jövőnek, szikla-alap.

Csak ezt, csak ott, hol a nyurga
fiatalember, szinte kölyök,
akit, hogy lépjen az útra
örök árnyai s élő társai közt,
Petőfi patetikus ujja
s a maga szótlan esküje köt.

Hős énekek kürtje, legendák
ideje támadt fel, csuda kor,
sorozatban készül a nagyság
csak az ember süllyedt el valahol,
kileheli égi parancsát
az égő csipkebokor.
Egyenlőség? Szabadság?
Vakfegyelem és protokoll.

Fülledt a világ bevetésre
sorakoznak a bombavetők,
hágókon a tankok elébe
zuhannak a büszke fenyők,
arcára borulhat az is, aki térdre
nem esik a Vezérek előtt.

A magasba a mély beleszédül?
mindenki mindenkit elárul?
divide et impera?- végül
az aljasságig belegyávul,
aki a törvény fölé ül,
aki a törvény alá hull.

Rábízva a puskacsövekre
a nagy érvek, a jósjeligék a falakra, az uccakövekre
- míg bomba nem veti szét íródik a replika, rontva meg edzve
szorítja gyermeke?foglya? szivét
az a kényszeredett, az a hetyke
törvényen-kívüliség.

A homlokon papi kaszt jegye, bélyeg
ami csillag volt, ami fény Mit látott, mit ez a nép, hogy a szégyent
torkomig nyomta belém:
hányjam ki a mézet, a mérget,
éljek keserű kenyerén!
Kínjaiból-támadt ez az élet,
újra ezt kezdeném.

Az emberföllobbanva kiéghet,
menekülne is, üldözi rém,
próbálja a félelmet, vereséget,
de ha fölbukik is, a helyén.
Tűz is, korom is ez az élet,
újra ezt kezdeném.

Hol a próbált szív, aki hitt, aki lázadt?
A Forradalom hol csavarog?
Éljen szeretett... a szavakban alázat,
ketrecben az elvek, az indulatok.
Mit az elv? mit a szív? csak a látszat!
„Az állam én vagyok!"

60

tiszatáj
Hatalommal-vert buta gőggel,
vakon, süketen, konokan
cicázik a bika-dühökkel,
mit bánja, kit ér a roham a feldühödött se vigyázza: kit öklel,
azt sem, hogy a nyársba rohan.

Szivárvány volt az a cél, kamasz álma?
Szesz gőze, rajongó vágy ködképe marad,
a lélek bódulata, hogy utána
keserűbben ébred a priccsen a rab?
Vagy a metán az, a sírok tétova lángja?
Lidérc csalogatja a vértanukat?

Ki a bajnok? a zsoldos? a sértett?
a gödörbe az is meg ez is belefér,
ha már darabokra esett a közérdek,
mindenki magának itél,
elakad a szó, marad érvnek
megint csak a vér meg a vér.

Vagy fény az mégis, a lélek igazi napja?
Az ember, a mindig-megcsalatott, a zilált,
- sebesült hiteit, kínját se tagadva fölméri megint az utat, nekivág
gyeplőt vet az indulatokra, szavakra,
hogy el ne riassza fiát.

Vádlottnak és ügyésznek
és tanúnak álltam én
a perben, hol az Ítélet
joga nem az enyém de az enyém ez az élet,
újra ezt kezdeném.

Követi fiával a vérző
zászlókat a sírokon át, a gyűlöleten,
amíg az a harc, az a végső
fölolvad a mostani s új sziveken,
s az áldozatok test-halma fölé nő
virágaival az örök szerelem.
A virág a jövő... zavaros a képlet,
eltéved az elme, a szem sok kusza jegyén,
de él még szívem régi kamasz-hite - végleg
nem csalhat meg a remény!
S akár koszorúzva kell érnie véget,
akár a pokol fenekén:
lenni akar, amig él, ez az élet elkezdem újra, el én!

1994. április

BOMBITZ

61

ATTILA

A lírikus prózája
BAKA ISTVÁN NARRATÍV VILÁGÁRÓL
Lolita, létemnek lángja, lágyékom vágya.
Kárhozatom, lelkem. Lo-li-ta: a nyelv
hegye háromszor indul a szájpadfelé,
hogy érintse, harmadszorra a fogakig
jut. Lo. Li. Ta.
Vladimír Nabokov

Baka István napjaink irodalmának egyik legizgalmasabb költői egyénisége. Hogy
ez az írás mégsem lírai világának elemzésével foglalkozik, az azzal magyarázható, hogy
bár verseskötetei nagyobb arányban jelentek meg, mint drámát, illetve prózát tartalmazó kötetei, az utóbbiról - érdemben - még igen kevés számú reflexió látott napvilágot, holott az azokból kiolvasható művészi világ és világértelmezés is a klasszikus értelemben vett lírai világalkotási szándékot tükrözi vissza. Baka prózája kortárs irodalmi
jelenség, s épp időközeliségére való tekintettel követjük az esszéisztikus hagyomány
beszédmódját írásunkban, amelynek segítségével vagyunk hivatottak egy vérbeli lírikus
apróbb, mégis fontos kitérőit az irodalom más műnemei területén igazolni.
Rilke szerint az alkotó művész „legyen önmagában is teljes világ, találjon meg
mindent önmagában és a Természetben, amelyhez hozzákapcsolódott."1 A hagyományos értelemben vett poéta a világot írja újra művészi eszközeivel, értelmezi, értelmet
ad neki, keresi az összefüggéseket mikro- és makrokozmosz, ember és világ között. Világok és világértelmezések tárulnak fel az újrateremtő könyvek lapjairól. Baka poétái
szándékában a „klasszikus modernek" útját követi: sajátos nyelvezetével és képi világával alakítja ki költői világlátását, amely részeiben és egészében - a hagyományoknak
megfelelően - szerves egységet alkot. Éppen ezért bizonyos folytonosság érhető tetten
munkáiban: korábbi művek jelennek meg új szempontú szerkezetekben, motivikus és
tematikus világa oda-vissza értelmezi az egyes darabokat, és fűzi fel egy egységes világhalmazba. Baka István hagyományos értelemben, de a modern tendenciákat sem felejtve írja meg a létező világot. Művészi világlátása szinte pedánsan következetes. Verseit
olvasva olyan metaforikus világba kerülünk, ahol a legapróbb mozzanatok is világmagyarázó funkcióval rendelkezhetnek. A lírában és a prózában megalkotott poétái
világlátás egymás mellé helyezése éppen azért fontos, hogy valóban igazolást találjunk
arra: Baka prózája egyenértékű joggal elismert lírai munkáival. Prózájára koncentrálva
mindenképp elmondható, hogy az említett világépítési szándék kisregényeiben ott van,
sőt, Vörös István azt írja a Farkasok órája című Baka-kötet kapcsán, hogy „...Remek
verseket ír, de ezek a versek nem az övéi, csak az ő regényében szerepelnek. Mert természetesen regény ez a versfüzet, Baka kedvenc epikai formája: kisregény. Ide vezetett a Beavatások vers-elbeszélés párosítása, ide vezetett a költői én egyre tudatosabb kiepitese... 3

62

tiszatáj

A novellák világépítési szándéka Bakánál sztoribeágyazásokkal jár együtt: valódi,
könnyed értelemben vett sztorikat olvashatunk ki a szövegekből. De ne tévessze meg
az olvasót a felszín könnyed világa, mélyebbre érdemes szállni, a szöveg rejtekhálózatába, a mélytartományba, hogy az igazi, kódolt üzenetet megfejthessük. Hiszen a novellák felszínén a Jóisten és a Sátán sakkozik egymással, míg mások a csodaszarvast
kergetik; máshol a Sátán kísérti meg az igazán megkísérthetőt, aztán olvashatunk Bakától vámpír- és labirintustörténeteket is. Divatosak és talán - néha - giccsesek is a témák, amelyeknek világa majd mindenütt („aluljáró-irodalom", Hollywood) misztikus
és irracionális. De e rációt vesztette világ - napjaink misztikus őrülete - vajon nem leképeződése-e inkább egy kaotikus világrendszer lényegének? Mindazok a sikerorientációjú hatásvadász elemek, amelyekből ezek a sztorik építkeznek, a hétköznapokból
származnak, a mindennapi valóságból. A tucatregények és -filmek ezt nem hangoztatják, Baka viszont éppen a mindennapok miszticizmusára veti a hangsúlyt, és alkot felszíni sztorik segítségével valami mélyebb értelmű, reális misztikát - a hétköznapokból.
Kisregényeinek témái súrolják a felszíni divatjelenségeket, de ki tudná azt megmondani, hogy Umberto Eco az olvasó orrát fricskázza-e meg misztikus regényeivel, vagy
pedig valóban lehet az irodalom mélyebb (művészi?) tartalmú elemeinek felhasználásával misztikus-fantasztikus történetet írni? Borges is néha „hülyére veszi" az olvasót,
mintha teljesen természetes dolog lenne, hogy minden mindennel összefüggésbe hozható (1. Az elágazó ösvények kertje című novellájának első bekezdését és magát a történetet).
A Baka-novellák, -kisregények a Beavatások című kötetben már másodközlésben
jelentek meg. Rokonság a lírával: megszerkesztettségük, témájuk, gondolati világuk
mintha külön ciklust alkotnának versciklusai mellett. Ráadásul a prózákhoz kapcsolódó versek adnak keretet az egész kötetnek. Líra és próza tudatos megfeleltetését figyelhetjük meg. Ahogy Vörös István megjegyzi: „...A versek nem egyszerűen a hangulati felvezetést szolgálják, és nem is afféle intellektuális partedlik a történet előtt.
A súlypont általában a vers és a novella közé esik, a két műfaj, a két kérdés egyenjogúságának jegyében."4
Három novellát választottunk ki a kötetből, amelyek segítségével mutatjuk be
Baka István lírai ihletésű prózai világát. Ez a három novella külön-külön és folyamatosságukat tekintve egészében is sajátos világot, világértelmezést nyújt az olvasónak.
Motívumaik át- meg átszövik egymást, témájuk szorosan kötött; egyrészt megelevenítenek valamiféle misztikus-irracionális valóságot, másrészt tanúi lehetünk egy fejlődésszerű mozzanatnak, amely a történetek erotikus tartalmából következik. Baka lírájában az érzékiség kifejezőereje szinte mindent áthat, így prózájában is meghatározó
tényezőként kell számon tartanunk. Mindhárom történet alapja és mozgatója az első
szerelmi élmény kamaszos reménytelenségének emléke. Az első történet ennek „plátóiságát" idézi meg, a második annak bemocskolását, a harmadik pedig mintegy kívülrőlfelülről szemlélve a novellák egységéből kihámozható „transzcendens" történetet, az
erotika szakaszonkénti megjelenítését, az első igazi, de misztifikált szerelmi élményt.
Ez a transzcendens történet a „fiú-szüzesség" fájdalmát és kínját, feloldását és utólagos
esztétikai/etikai negálását tartalmazza. A három epikai mű íve nem légből kapott,
nemcsak a Beavatásokban létrehozott kompozicionális jelentésmezőből eredeztethető,
hanem az első megjelenések datálásából, egymás után íródottságukból is.5

1994. április

63

A történetek története
A jobb megértés érdekében elkerülhetetlen, hogy pár szóval ne beszéljük el a novellák eseménysorát. A későbbiekben „újramondjuk" a történeteket, de már - posztstrukturalista módon - a felszíni történet beágyazását/beágyazódását tárjuk fel a szövegkörnyezetekben, azaz leírjuk az egyes novellák szövegvilágait és értelmezzük világfelfogásaikat. Az átjárhatóságra, az egyes szövegek közötti átjárhatóság feltérképezésére
teszünk kísérletet, hogy a közös motívumok, ismétlődések interpretálásával létrehozzuk Baka történetek feletti történetét.6
A Vasárnap délután kamasz főhőse nem vesz részt a család szokásos szüreti mulatságán, helyette otthon marad ábrándozni, verset olvasni. Idejét mégsem tudja tevékenyen eltölteni, nyughatatlansága az utcára hajtja. Találkozik egy vén koldussal, akivel
azután együtt iszik egy csehóban, ott kiderül, hogy az ágrólszakadt Jóistennel találkozott a fiú. A koldus a fiúnak ajándékozza a be nem teljesült, de örökre szépnek maradó
tiszta szerelmet. Beszélgetésüket megzavarja a céllövöldésnek öltözött Sátán, akivel a
Jóistennek ezen az estén még sakkoznia kell, hogy eldöntsék a világ sorsának következő „lépéseit". Egy ilyen sakkparti eredményét beszéli el a novella másik történeti szála,
amely a csodaszarvas-mítoszt ironizálja nem is olyan régi történelmi viszonylatunkban:
két elvtárs (az eredetiben kartárs) űzi a vadat halálra. A két történet valahol az egyéni
magatartások összevetésénél találkozik: a fiú a céllövöldében szintén egy szarvasra céloz, de a Jóisten figyelmezteti, az már az ő vadja (a sakkparti viszont a Sátánnak biztosítja a mitikus állatot). A novella egyértelműen utal az Arany-mítosz eszköztárának az
ironizálásával „tegnapi" történelmünk helyzetképére. Ebben a szituációban ábrázolja
Baka egy reménytelen kamaszszerelem „platonizálását", vagy ha az elerőtlenedett Jóisten nézőpontjából értékeljük a szerelem megtartó erejét, annak erősen groteszk „deplatonizmusáról" beszélhetünk (a második novellában majd erről lesz szó).
A Margit főhőse egy önmagából, feleségéből, általános léthelyzetéből kiábrándult
könyvtáros, akinek megjelenik a Sátán azzal az ajánlattal, hogy a könyvtáros a visszapergetett időben még egyszer szerencsét próbálhat egykori reménytelen, kamaszkori
szerelmével. Válságos állapotát, életének kisiklását erre a be nem teljesült szerelemre
vezeti vissza. A könyvtáros harminchárom évesen ott találja magát kamaszkora iskolája előtt, s az ördögi mesterkedés visszamenőleg is igazolja sorstévesztését: megsemmisíti egy tiszta emlékű szerelem érzését.
Az En, Thészeusz című novella labirintusvilágba vezet minket. Egy tizenkilenc
éves kiskatona egyszerre téved el a történelem zűrzavaros örökségében, a tér-idővel értelmezett világ viszonylagosságában és az érzéki szerelem gyönyöreiben. Ez a történet
mondja el a „fiú-szüzesség" elvesztésének történetét, az első két novella által vázolt keret, a vágy ébredése és a vágy lealacsonyítása közti stádium történetét, az első nemi
érintkezést.
Három szövegvilág három narrátorával kell számolnunk. Három női név kísérti
a narrátorokat: a kamasz fiú Editet keresi, a felnőtt férfi Margitot, a kiskatona ugyancsak egy Edit nevű lányt, akit a felnőtt Adában talál meg. Az első szerelmi élmény,
a reménytelen, mindenütt ott kísért, az mozgatja a szövegvilág figuráit. Ha elméletet
konstruálunk a három novellához, úgy szólna, hogy a Vasárnap délutánban ígért és
megtartott „plátói" tiszta szerelem ellenpontozódik a Margitban, vagyis az „ártatlan"korszak „végtelen" szerelmét idézi vissza a már az erotikában fuldokló férfi; s köztes
állapotként, mintegy utólag hozzátoldva, Baka elmondja az első igazi élmény rítusát.

64

tiszatáj

A három főszereplőt nemcsak az első szerelemérzés köti össze, ott van a figurák hajlandósága a költészet iránt, a líra az, amely közös érdeklődést jelent. Mindhárman egyes
szám első személyű narrátorai a történeteknek. Versének, prózájának csak ő tud hőse
lenni, a lírikus; most, itt: prózában. Nem mindig tudjuk a narrátor nevét, de Baka másik két novellájában (Szekszárdi mise és A kisfiú és a vámpírok címűek a Beavatások kötetből) saját nevének intarziáit is megtalálhatjuk. A téma, a tizenéves szerelem visszatérő élménye izgatja legjobban Bakát: mi történt akkor, mi lett volna, ha... A lírikus
magát írja a prózájában is, „...az I. sz. 1. személyhez kell a bátorság, nem az I. sz. 3.
személyhez...", jegyzi meg egy helyütt Fried István.7 Ez a történetek története: a kísértő élmény, hívjuk a tizenévest akár Editnek, Margitnak, Edit-Adrienne-Adának,
vagy egyszerűen Lolitának.8 Nem a név a fontos, hanem az élmény visszatérő sóhaja,
az ifjúságé, a letűnté, amit az irodalom még képes felvillantani, egy pillanatra megragadni. Baka István ezt a világot teremti újra három novellájában.

A fiú története
„Első novellái olyannyira szorosan összefüggtek lírai világának legfontosabb alapkérdéseivel, hogy még erősebben exponálták, melyek az őt foglalkoztató világszemléleti problémák. A Vasárnap délután a kisvárosi, eseménytelen létezést Isten és Sátán
állandó küzdelmének színtereként mutatja be - hasonlatosan ahhoz, ahogyan verseiben
is ez az emberi létezés egyik magyarázata (Circus Maximus, Circumdederunt vagy a tematikailag erősebben idekötődő Körvadászat...) Ennek a szinte manicheus szemléletnek
azonban abban áll a tragikuma, hogy a két, látszólag szembenálló őserő egyike sem a jó
princípiumaként működik, Isten oldaláról legföljebb a közöny, a részvétlenség, azaz
a szeretet erejének hiánya érzékelhető. Isten megmutatkozása, megjelenése ezért csak
pervertált formában történik meg: a novellában öreg csavargóként látjuk viszont..." 9
Ez volna - Szilágyi Mártont idézve - a Vasárnap délután szövegvilágának világmagyarázata. A lírikus prózateremtő tevékenysége során - mint láthatjuk - hasonlóan
lírai látásmódjához: teljességre törekszik, leír egy általa konstruált világot, amelyben
feltárhatók a mindenség összefüggései, és ez költői előadásában is érvényre jut.
A novella ideje egy bizonyos októberi vasárnap délutánja, „semmiben lebegő
kora délutáni óra". Az időpontot lírain is megjeleníti Baka: ez az „agyakra szálló köd
órája".
A színhely egy kisváros, amely párás napfényben villódzik a főtér elhomályosult
tükrével. A köd, a párás fény, az elhomályosodottság egyetlen szemantikai mező motívumrendszerébe tartozik. A tükör-motívum még bizonytalanabbá teszi a lokális körülírást: mintha egy párás, ködös, misztikus felvillantású helyszínen lennénk. A líra a
helyszín jellemzéséből sem hiányzik: a város „kiszikkadt mézeskalács".
A fiú otthon onanizál, Editre gondol, akibe reménytelenül szerelmes. A Margit
felnőttje a novella elején nem onanizál, hanem vizel (erotikus értékvesztés). Szemben a
teljesen hétköznapi jelenettel, ott van a fiú poétái tartalmú szándéka, a Rilke-kötet olvasása. A szövegvilág magyarázatában „Iszonyú mindegyik angyal". A Jóisten nem angyal, de nem is iszonyú, mert eltöpörödött, tehetetlen vénember képében jelenik meg.
A két angyal viszont - Gábriel és a bukott Sátán ereje és hatalma teljében lép színre.
Gábriel ballonkabátban, aki a többi kormányzó angyallal szinte a Jóisten tudta nélkül
cselekszik (a ballonkabát milyen asszociációkat kelthet az olvasóban?) és a Sátán, akinek már birtokában van a csodaszarvas, de lelövetné szimbolikus értelemben a fiúval

1994. április

65

is; iszonyú világrendet képviselnek. És egy kisvárosban jelennek meg, hogy a kisvárosnak is joga legyen a maga apokalipszisához. Mi a lehetősége itt a részeges Jóistennek?
Háta mögött kormányoznak, a Gonosz pedig túl jól sakkozik, hogy ideális lehessen a
világ menete. A sakk az a kozmikus játék, amellyel a Jóisten és a Sátán eldönti a világ
menetét.
A bizonytalanítás és misztifikálás szemantikájában nem véletlen, hogy amikor a
fiú kinéz az ablakon, azt látja, hogy az üres utcára felhőárnyék borul, a sarkon pedig
köd gomolyog: „Egyszer csak rés támadt a nap előtt vonuló fellegen, és vakító, széles
fénysugár fúródott a ködbe... A fényben egy öregember alakja jelent meg." Mintha isten nélküli világban lennénk, ami talán még jobb is volna, hiszen ez az öregember-koldus-jóisten erőtlen és gyenge. A megkísértés-históriák kelléktárát veszi itt elő Baka a
köd- és homály-motívumokkal, vagy pedig misztifikál, és álomszerűvé tesz egy történetet? Mindenesetre teljesen negálódik a fény-isten jelentéskapcsolat: a Jóisten a hatalmas
köd és félhomály uralta képből lép elő és csak a ködbe fúródó fényben tud megjelenni.
„Méregzöld zakója kivörösödött aranygombjait csak a szentlélek tartotta."
A sakk-motívum az irodalomban igen kedvelt világmagyarázati metafora: a nyolcszor nyolcas tábla nem más, mint a világ metaforája, a fekete mezőkön a Gonosz, a fehér mezőkön a Jó játszik egymás ellen (és nem egymásért!).10 A mérkőzés tétje a Bakanovellában mindenre vonatkozik, „minden egyforma fontossággal bír." „Mi ketten körülbelül egyforma erősek vagyunk - mondja a Jóisten a fiúnak - , és az erőegyensúly
fenntartása minden energiánkat felemésztené, ha nem kerestünk volna valami megoldást." A megoldás: a világ leképezése a sakktáblára. A sakkparti minden hónap utolsó
vasárnapjáról hétfő reggelére virradó éjszakán zajlik le. Egy ilyen partin vesztette el
a Jóisten a csodaszarvast (talán egy korábbi októberi vasárnap eredményeként). Arany
János nemzetmítoszi törekvését igen kegyetlen humorral ironizálja Baka: Hunor és
Magor nem tudta elejteni a szarvasbikát, de új földeket és asszonyokat szereztek helyette/ általa. Hunfalvy és Magyary elvtárs-vadászok ellenben telibe találják a nemzet totemállatját - Arany János-i értelemben. A totemállat elpusztítása pedig együtt jár a törzs,
a nemzet pusztulásával. A szarvasbika is mintha érezné halálát, „borzongató kárhozottlélek-jajongást" hallat és úgy bőg, „mintha egy lélek sírna a mennyország küszöbén,
ahová nem nyert bebocsáttatást". A szarvasbika a Sátáné: eljátszatott. Ha eszünkbe is
jutna a nemzethalál-vízió kölcseys-vörösmartys hagyománya, a lírikus kifejezni látszik
ezt a gondolatot, de a prózát író Baka distanciával kezeli a hagyományt: az irónia eszközével. Az ironikus látásmód a vadászat leírásakor érvényesül a legerőteljesebben: ritmikus, majdhogynem belső rímekkel ellátott prózát teremt Baka. „...Aranyos vitézek,
szép magyar leventék, még több gázt, te marha...", „ne merj fékezni, csak előre, de piros vér foly a mentére, ne bánd, csak az orrom vére...",
majd holnap jelentést írunk,
minket arra neveltek, hogy sohasem szabad megtorpannunk..."
A céllövöldéi szarvasbika a mítoszbeli és az elvtársak által kergetett vad megfelelője:
holdfényes erdei tisztáson egy különös fehér szarvas állt, hatalmas agancskoronát viselő fejét a telihold felé fordítva. A homloka közepére festették fel a célpontot."
Az elvtárs-vadászok az igazi bika leterítésekor pontosan a homlok közepébe lőnek.
Hogy a fiú miért nem lövi le az ő szarvasbikáját, azt talán a nemzeti önérzetére hivatkozó lírikus Bakában kell keresnünk, aki olyan kor nagyjait, illetőleg alteregóit idézi
meg verseiben (Széchenyit, Liszt Ferencet, Zrínyit, Dózsát; Yorickot és Sztyepán
Pehotnijt), akik a pusztulás elkövetkezését, vagy éppen a nemzeti pusztulás pillanatának súlyosságát érzik és élik át.

66

tiszatáj

A Jóisten részegeskedik, a fiúval is meghívattatja magát. „Es zerfállt." Pedig Rilkének is égi hang sugallta az előbb idézett első elégiát. És akkor a Jóistennek a tudatában kell hogy legyen a nyolcadik tőmondata is. Hisz akkor azt is ő sugallta. „Szétesik."
Az egyetlen dolog, ami a világot összetarthatná, a szeretet lehetne. A Jóisten oda is
ajándékozza a fiúnak az Edit iránt érzett tiszta szerelem esszenciáját. „Neked adom ezt
a szerelmet egész életedre..." „...ahogy ott állt az ablaknál, és a feje mögött bukott le a
nap... és a haja felragyogott, mintha dicsfény övezné..." A Jóisten angyallá emeli Editet,
kiemeli ebből az értékdevalválódott környezetből. „Ezt vegyem el tőled egy majdan
ritkán és kelletlenül táruló asszonyi ölért, amelyet bevallani nem mert, de egyre fokozódó csömörrel fogsz elhagyni valahányszor?" - mondja a fiúnak a Jóisten. „Iszonyú
mindegyik angyal." Margitot ugyanúgy el lehet majd csábítani a második novellában,
mint bármelyik utcalányt. A Jóisten ajándéka üres szólam. A szeretetnek és szerelemnek ez a hiánya kong a Margit szövegvilágában. És ez már a Vasárnap délután
motivikus szerkezetéből megelőlegezett tény: „...irracionális istenség az, amely betetőzi
a földi poklot." 11

A férfi története
Amióta Goethe Faust-drámája létezik, az európai irodalomban fausti prototípusok százai bukkannak fel. Goethe a maga stílusával és technikájával újrateremtett egy
már létező világot, de Faustnak világirodalmi posztot ő (és Marlowe) szerzett.
Ez a fausti világ nagyon egyszerű megfogalmazásban (az első rész alapján) az érzéki és szellemi világ közti harcot ábrázolja; Faust ide-oda csapong a két világ között,
de megnyugvást sehol sem lel, kielégületlenül vár valami teljesebbre és magasabb
rendűre, tudását értékelni képtelen, mert belátta a tudás korlátait; az egyszerű, békés,
polgári szerelmet pedig szintúgy elveti, mert lelke teljes egészében valami szellemiérzéki felé húzza, ahol szintézisbe kerülhetnek a széttartó erők.
Baka fausti világa csak ironikus szemszögből és motívumhálózatuk egybeesése révén vethető össze a Goethéével: a Margitban is megjelenik az ördög, és szövetkezést
ajánl a főhősnek, a paktum goethe-i szövegét mintegy színház a színházban adják elő,
megtaláljuk benne a fekete uszkár, az elcsábítás motívumát. Margit az elcsábítandó
gyermeklány: a történet ugyanaz, a viszonyok és a szereplők viszont az eredeti mű
anti-parafrázisának tekinthetők. A szellemi szféra teljes negációját képviseli a főhős, aki
„befuccsolt költő-önjelölt", és ráadásul meg „gátlásosságát nőgyűlölettel álcázó onanista" is az érzéki világ leértékelésének szintjén. A két fausti szféra ily meghasonlott koncepcióban jelentkezik Bakánál.
A Margit története a Vasárnap délután ellenpontozása: a fiatalkori reménytelen
szerelem motívuma az összekötő kapocs; a fausti világ leképezésekor Baka megváltoztatja a neveket, az elcsábítandó lányt Margitnak hívják, a magát szinte önkéntelenül
felajánló női szereplőt Mártának (a goethe-i szövegkörnyezetnek megfelelően). A Vasárnap délután Jóistene által adományozott tiszta és beteljesületlen szerelem kerül a főszereplő gondolatvilágának középpontjába: az emlékezés a szép szerelemre megédesíti
a hétköznapok szürkeségét és az érzékieden onanizálások sorozatát. A mi lett volna,
ha... hazugsága nem hagyja nyugodni a férfit. A kísértő Sátántól elfogadja az ajánlatot,
visszamenőleg elcsábítja kamaszkora szerelmét. Ezzel az érzéki tisztaság vasárnap délutánját mocskolja be a szövegvilág negatív prototípusú Faustja. A vegetációdús felnőttszerelem kisiklása magával rántja a tapasztalatlan fiúszerelem emlékét is.

1994. április

67

A Margit szövegvilágát az előző novellához hasonlóan körbeveszi a történelmipolitikai háttér ironikus bemutatása. Ott még csak távlatokban mutatta be Baka az
„ártatlan világ" létezését a politikai „vadászidény" hátterében, itt az ötvenhatos események tüzében formálódnak a szövegvilág valós és hazug háttértörténetei, amelyek
kénytelen-kelletlen determinálják a szereplőket; továbbra is ártatlanul és részrehajlás
nélkül, de a kisiklott életpálya tükrében.
Az érzéki ív a két novella között a következőképpen írható le: az első ábrázolta a
kezdet fázisát, az ígéret és ajándék tényszerű, de a Jóisten tehetetlensége és szeretetnélkülisége folytán gyengített erőt, a második történet pedig a kezdet hevégeztetettségét
villantja fel, ahol az önerejétől megfosztott ajándék már megszűnik értékhordozó lenni. A harmadik történet, az En, Thészeusz, a későbbiekben látni fogjuk, a köztes állapotot meséli el, az ördög-Minótaurusz legyőzetését, a szerelem elnyerését, az első igazi
élményt.
A Margit szövegvilága abban is hasonlatos a Vasárnap délutánéval, hogy Baka itt is
álomszerűvé, bizonytalanná teszi a tér- és időkontinuumokkal leírt világot. Az álmos
és ködszerű tér és az időszerkezet adja a történetek misztikus színezetét és az irracionális valóság és létértelmezés lehetőségét. A megkísértés-históriáknak - az előző novella
tárgyalásakor már megállapítottuk - szükségük van az idő és tér - körmönfont, hatásvadász — meg/elváltoztatására.
A könyvtáros, ahogy a fiú is, ablakból kipillantva látja, hogy az utcán köd gomolyog, „...és ahogy az sűrűsödött", úgy nőtt benne a rosszérzés. Értelmezhetjük a mindkét novellában rokon ablak-motívumot az érzékelni-felfogni-látni fogalomkör metaforájaként, ahol is annak korlátoltságáról van szó: a kitekintő nem lát mást a világból,
mint árnyakat, elmosódottságot. És ebben a világban az ő alakja is elveszíti biztos egzisztenciáját.12
Érdemes nyomon követni a köd-motívum kibontását: a tejszerű ködben hazafelé a
könyvtáros egy árnyat vesz észre a lámpaoszlop mögött, éjszaka felriadva azt érzi,
hogy „bizonytalan derengésben az órás" ül a székén (ördögperformáció). Köd van azon a
napon is, amikor feleleveníti Margit történetét, és rózsaszínű köd telepszik az agyára
(mint a Vasárnap délután expozíciójában), amikor elcsábítja Margitot.
Szilágyi Márton felfigyelt arra, hogy Baka novelláiban szülővárosa, Szekszárd jellegzetes leírása ismerhető fel: „...A helymegjelölés nélküli, valamiféle transzcendens
Isten- vagy Krisztus-élményt feldolgozó elbeszélések aprólékos pontossággal írják le
Szekszárd városszerkezetét, utcarendjét; ami implicite annak állítását is jelenti, hogy az
Apokalipszis színhelye a szülőváros szürke, köznapi világa is lehet..."13 A szövegvilágon belül paradox teret találunk: egy külső, valóságos és földrajzi teret, valamint egy
misztikus teret, a fel nem ismerhetőt, az elmosódottat, az irracionálisai, amely az ablakon (szem-metafora) kitekintő főszereplő világ- és térlátása lehet.
Az időszerkezettel való játék a térábrázoláshoz teljes kompozicionalitással társul.
A Margit szövegvilágának idejét az órás képében megjelenő Sátán irányítja. A könyvtáros órájáról eltűnnek a számkijelzések, el kell vinnie egy óráshoz. Az órás alakja feltűnően hasonlít az éjszaka rémlátogatójához. A műhelyben csupa régi órát lát, mindegyik „oly szemléletesen figyelmeztetett a mulandóságra, minden földi vágyunk és
törekvésünk hiábavalóságára." Ezzel a szándékos goethei átvétellel teljesen kiaknázza a
fausti világ újrateremtésének lehetőségét és lényegi mondanivalójának új keretbe ágyazott megismétlését. Időtlenségre van a vágy kielégíthetőségének szüksége; és a műhely
óráinak számlapjairól is hiányoznak a mutatók, ketyegésük azonban hallható. Az idő-

I

68

tiszatáj

zónák egyezményesek, válaszol az órás-Sátán a férfi kérdésére, ki tudná eldönteni,
hogy azok közül melyiket igazították a nagy kozmikus óra járásához. Baka újabb világértelmezést nyújt az olvasónak: Borges-ízűen az egy és oszthatatlan világidőben az
örökkévalóság minden pillanata egyszerre és együtt van jelen.14 Ez a világmagyarázó
elv ad lehetőséget Margit elcsábítására. A könyvtáros azonban nem mint Goethe Faustja, megfiatalodva indul Margitot elcsábítani, hanem marad harminchárom éves, krisztusi korban, a megkísértés idején.
„...felajánlom neked, hogy megpróbáld helyrehozni mindazt, amit felesleges és
céltalan életed során elrontottál", mondja a Sátán a férfinak, aki elbizonytalanodik:
„...elcsábítsam azt az angyali lényt...?" (A Jóisten tette angyallá a diáklányt a Vasárnap
délután szövegvilágában!) Határozatlanság és bukáskényszer: a könyvtáros megrontja a
tizenöt éves „ártatlanul angyali" gyereklányt. „Kárhozottan éltem harminchárom éves
koromig, és akkor, megkapva az egyetlen lehetőséget, amely megváltoztathatta volna
az életemet - visszamenőleg is igazoltam kárhozatomat."
Alomból ébredve a narrátor egy váróteremben találja magát. Atitta az éjszakát és
részegen képzelődött, vagy tényleg megtörténhetett a kísértés? A hétköznapok irracionális világában erre nincs biztos válasz (érdemes a novellához elolvasni az Átutazóként
című Baka-verset: a vers expozíciója és a Margit utolsó szakaszának lokalizálása szó szerint megegyezik egymással - a lírai műben is egy váróterembeli „látomásról" van szó),
ami van, biztosan van, az Márta mindig nyíló, de csömörrel teli asszonyi öle...

Az erotika-labirintus története
Rákosi elvtárs idejében az édességek egyik legfinomabb márkája az Ada nevet
kapta. A szövegvilág idejében ez a csokoládé már eltűnt a boltokból, mondván, hogy
ötvenhat után a Rákosi szülőfaluját jelentő márkanév nem ildomos tovább a csokipapíron. Az Ada név mellett egy ábra is szerepelt a papíron, ami „országutat ábrázolt,
két oldalán sudár jegenyesorral, a kis méret miatt erősen rövidülő perspektívában,
úgyhogy az ábra láthatárán egészen összefutottak a vonalak, mintha ott - egy pontban
találkozva - véget is érnének az útszélek egyenesei". A narrátor felteszi a kérdést: „mi
lehet azon túl?"
Banálisnak tűnik a gondolat, de mint majd látni fogjuk, az En, Thészeusz szövegvilágában ez a csokipapír lesz - természetesen átlényegítve - a világmagyarázó elv.
A narrátor Thészeuszként keresi a maga útját a világ labirintusaiban. A csokoládépapír
ábrája, amely egyszerű perspektivikus érzékcsalódáson alapul, oly módon lényegül át,
hogy az egyenes úton haladó narrátor ugyanazt a teret látja maga előtt, mint ami a
papíron szerepel; a párhuzamos vonalakat, amelyek a végtelenben, abban a bizonyos
egy pontban összeérnek. Kép, rajz, ábra és valóság közti kapcsolat egy japán mesét
juttathat az eszünkbe: a császári udvar festője éppen egy gyönyörű tájat fest vásznára
(leképezi a valóságot), s az oly hasonlatosra sikeredik, hogy a festő belelép a képbe, és
eltűnik a festett valóság erdejében.15 A narrátor számára is a valóságos tér és a csokipapír ábrázolta tér egybeolvad, egyetlen biztos pont marad számára, a párhuzamosok
végtelenben találkozó pontja.
Maradva a csokipapír keltette fogalomkörben, a történet is két párhuzamos szálon fut, egymást váltják a jelen és a múlt idejű események mindaddig, amíg a múltban
történt dolgok el nem érkeznek (lineáris időben haladva) a jelen idejű események kezdőpontjáig. Amikor kiegészítette a jelent a múlt idejű eseménysor (elmondva az előzmé-

1994. április

69

nyeket), az addig párhuzamosan egymás mellett futó jelen és múlt idószekvencia összeolvad, azaz egy bizonyos pontban találkozik egymással a két idő, s attól fogva egy idősíkban mozog a történet.
A szövegvilág tér- és időbeli viszonyrendszere szoros egységet alkot egyező tulajdonságokkal való leírásuk révén. Ráadásul ez nemcsak a felszíni szerkezetben mutatkozik meg (időhatározói mellékmondatok vezetik be az egyes részeket), hanem a szövegvilág mélystruktúrájában is, a kisregény erotikus színezetű világmagyarázó elvében:
„A labirintus végpontja (kiemelés tőlem, B. A.), ahol Ada édes párhuzamosai összefutnak, nem a kielégülésem - a kielégülésünk - pillanata-e, amin túl már csak az üres feketeség tátong és a pokol lángjai törnek át a megrepedezett agyagkérgen?"
A tizenkilenc éves narrátor azért érkezik a városba, hogy találkozzon titkon és
reménytelenül imádott kedvesével, Edittel (Vasárnap délután). Vele nem sikerül találkoznia, megpillantja viszont egy plakáton Edit fényképét, helyesebben egy Edithez
nagyon hasonló, csak „nála tíz-tizenöt évvel idősebb nő" képmását, Ada fényképét.
Megtudja barátjától, hogy szerelmi bosszúból merénylet készül az opera-előadáson Ada
ellen. Az opera a Thészeusz-mondakört dolgozza fel: a mitológiai szerepek a valóságban is kiosztódnak; a kiskatona lesz Thészeusz, akinek meg kell mentenie Adát, vagyis
Ariadnét, az őt meggyilkolni akaró Minótaurusz-karnagytól. Láthatjuk, hogy a kisregénynek egyszerre több szinten értelmezhető jelentéstartománya van. Az irracionalitás, mint a csokipapír ábrája és az antik mitológia elemei leképeződnek a szövegvilág
úgynevezett reális szintjére. De Baka itt sem adja meg magát ilyen egyszerűen: hogy mi
a valóság, és mi a misztifikáció, azt éppúgy nem lehet eldönteni, mint a labirintusokban a következő lépés helyességét vagy helytelenségét. A labirintus tény, a világ tény,
és mivel a világ tényekből áll össze,16 a világ maga is labirintus, Bakánál nem is egy,
hanem háromszintű, és ebben a világértelmezésben elválasztani egymástól reálist és
irreálist egyszerűen lehetetlen. A költői képek amúgy is metafizikai szintre helyezik
a történetet: a lírikus így ír prózát.
A narrátor abban bízik, hogyha felölti magára Thészeusz szerepét (fel sem kell
vennie, egyszerűen azzá performálódik), és megmenti Adát, közelebb sikerül férkőznie
Edithez is, mert nem lehet véletlen a hasonlatosságuk. Azzal, hogy megmenti Adát,
Ada talán összehozza őt a lánnyal. Hogy Edit átlényegül Adába, azt szinte nem is érdemes elmondanunk: így kell történnie a szövegvilág szempontjai szerint.
A párhuzamos eseménysor összeszerkesztése eredményezi, hogy a kisregény az
Adához induló, Adát megmenteni szándékozó narrátor tér- és időbeli „eltévedésével"
kezdődik. „...A behavazott szántáson átvágva elbukdácsoltam az országútig, amely az
ártéri erdő gátjától tizenegy kilométer hosszan, nyílegyenesen vezet a város központjáig." A gyalogoló narrátor közben azonosítja magában az Ada nevet a csokipapír
márkájával, és azonosul a már említett ábra az előtte elterülő tájjal is: „És most itt állok
a kemeneci erdő szélén, az árvízvédelmi töltésnél, ahol a Sárdra vezető út kezdődik, két
oldalán jegenyesorral, és előttem, a messzeségben, az út szalagja elkeskenyedik, és az egy
pontban való találkozást csak azért nem láthatom, mert arrafelé már könnyű, délutáni
köd lebeg." Hogy mi van azon túl, arra is választ ad a narrátor: „egy szép és vonzó, bár
számomra... elérhetetlen asszony." A köd-motívum interpretálásától eltekintünk, az
előző két novella kapcsán már alaposan kimerítettük lehetséges jelentéseit. Ahogy Edit
átlényegül majd Adába, úgy a csokipapír ábrája is átlényegül. Nemcsak az előbb említett térlátásba, hanem Ada erotikus vonzáskörébe is. Ezt olvashatjuk a kisregény vége
felé; „...a kemeneci erdő méhétől és télborotválta ágyékától vezetett [az út] a vasúti so-

70

tiszatáj

rompó szikéjéig, amely elvágta a születés előtti léttel összekötő út köldökzsinórját."
A lírikus megint a mindenséget teremti újjá, és összefüggésbe hoz mindent, amit a költészet erejénél fogva kapcsolatrendszerbe tud ágyazni. A legköltőibb Baka-szövegek
közé tartozik az En, Thészeusz. Bizonyítja ezt még az is, hogy mikor a narrátor felismeri, hogy bejutott az egyenes labirintusba, ahol tér és idő nem érzékelhető, minden
megáll és csak ismétlődik, a narrátor ennél a pontnál átvált a narrációból lírába. Az eltévedt narrátor versben mondja el gondolatait, a kínt, a vágyott és beteljesületlen szerelmeket, az erotika feloldó vágyának csalóka ígéretét. Hol tévedt el a narrátor? Nem
a szerelem útvesztőjében? Hiszen mindent az mozgat, a hiány, a fiú-szüzesség kínzó érzése. A feloldás azonban hiányzik. A narrátor lassan jut el szüzességének vágyott
elveszítéséig. Be kell járnia a kiskatonának az egyenes labirintust, aztán a történelmi panoptikum labirintusát (az ironizálás itt is fontos szerepet kap, akár az előző két történetben). Ezt Baka sötét labirintusnak nevezi, a narrátor pedig így beszél róla: „...zegzugos folyosókon, életem első két évtizedében kanyargott, a tiszti klub pincéjén és
padlásán keresztül a színpadra nyíló csapóajtóig, zászlókkal, transzparensekkel álcázott
kelepcéken át, melyek mélyén robbanásra váró aknák lapulnak." S aztán eljut a már
rég óhajtott labirintusba, az asszonyi öl labirintusába,17 az egyszerre egyenes és sötét,
fénylő asszonyi labirintusba, „amelyben ugyanazt a síkos lépést lehet megtenni - előrehátra, előre-hátra..."
„...Utam véget ért: áthajolhatok a hajóorr formájú beton mellvéden, nézhetek, de
nem léphetek át a világokat szülő vagy még semmibbé váló Semmibe." Az erotikába
való beavatás megtörtént; de a kérdés továbbra is ott feszül a történetben: mi szerepe
lesz az örökös ismétlődésnek és visszatérésnek az egyén életében, ha a végtelen ponton
túl csak nézni, képzelni lehet, de elérni és meghódítani azt lényegében nem lehet?
A Margit könyvtárosa erre igen kiábrándult választ adott - Goethét ironizálva: nem
baj, ha kisszerű és szeretettelen ölelkezések jutnak az ember osztályrészéül, belehazudni a világba mégiscsak lehet: „Az Örök Asszonyi emel magához."
*

Baka joggal tiltakozna, ha besorolnák őt a posztmodern alkotók közé. Pedig
jelent meg már olyan vélemény, mely szerint a prózát író lírikus a posztmodern kor
mitológiájának nyomait keresi. Mányoki Endre úgynevezett mitológia-előállítók közé
sorolja az írót. Majd azt olvashatjuk (kritikájában), hogy Baka „föltalálja az anti-posztmodern prózát... gúnyt űz az iróniából, kedvére pacsmagolja össze kedvenc színeinket,
formáinkat, stílusainkat."18 Kellemetlen kategorizálás ez a posztmodern kontra antiposztmodern fogalompár. Hiába az idézés-technika és intertextualitás, a labirintusok,
az idő és a tér problémái, egyikőjük sem a XX. század irodalmának találmányai. Az
anti-posztmodern kifejezés pedig sok, cikornyás, semmitmondó. Baka István a klasszikusok hagyományait folytató lírikus: nyelvezete, képi-metaforikus világa, világértelmezési szándéka mind-mind a klasszikusok, akár a klasszikus modernek folytatólagos
örökösévé avatják. „Minden okos dolgot kigondoltak már; csak meg kell kísérelni
megint kigondolni azt", mondja Esterházy Péter.19 Ez a klasszikus modernek jelszava:
a hagyományokat, a rekvizitumokat megfejelni, és nem elvetni kell: az irodalom folytonosságának ez az egyik alapja. Baka e „törvény szellemében" írja prózai munkáit. De
a hagyományok értelmében teremti meg művészi világát, a prózában is a lírikus nyelvével, és minden elbeszélésében megtalálható a teljességre való törekvés, a „korrespon-

1994. április

71

denciák" érzéki-misztikus, és esetlegesen ironikus feltárása és kiépítése. Nem tudni
még, hová vezet, meddig jut el Baka prózájában, az eddigi állomások, stílusosan „beavatások" mindenesetre szemet gyönyörködtető irodalmi játékok. Játék labirintusokkal és kísértéssel, játék és mindent átható erotikával és történelmi rekvizitumokkal.
Játék teremtett világban ég és föld között, játék - Kosztolányira gondolva - az irodalommal. Az élettel. Baka sok mindenbe beavatott minket. De talán még nem mindenbe. Az újabb beavatásra várnunk kell...

JEGYZETEK
A szövegek lelőhelye: Baka István: Beavatások. Pannon Könyvkiadó, Budapest, 1991.
1 Szász Ferenc idézi Szabó Ede fordításában Rilke Franz Xavér Kappushoz írt levelét, in:
Nagyvilág, 1993/9, 1012. o.
2 A „klasszikus modem" fogalom értelmezéséhez két idézet Kulcsár Szabó Ernő Komparatív
vagy integratív? című tanulmányából: „...a megértéshorizontok összeolvadásának az elkerülhetetlensége teszi mindenkor feltételévé a hagyományt az újításnak... Nem a témapreferenciák
vagy az irodalmi beszéd tárgyának átalakulása utal az új korszakküszöbökre, hanem a róluk
gondoltak igazságtartalmához való viszony módosulása. Azzal tehát, ahogyan a mondottság
mikéntje akaratlanul is poétikailag értelmezi a közlés tárgyát, pontosan a létben való elsődleges, nyelvi bennfoglaltság horizontját nyitja rá ember és világ kapcsolatára. Legelvontabb jelentésében ezért képes feltárni a műalkotás nyelvi magatartásként a szubjektum önértelmezését és világhoz való viszonyát..." In: Literatúra, 1993/3, 215. o.
3 Vörös István: Bováryné keze, in: Holmi, 1993/május.
4 Uo.
5 Baka prózáinak fejlődésszerű mozzanatára Kovács Lajos hívta fel a figyelmemet az írásmű
tervezése során, 1993 nyarán.
6 Az írásmű, amennyiben irodalomelméleti kérdéseket érint, metodikájában Csűri Károly tanulmányából merít: „Az ismédés-kapcsolatok összekötik, szembeállítják, egymásra vetítik az
egyes állapotokat, egyszerre mutatván viszonyaik rendezett szerkezetét és a részletek végtelen, sokértelmű gazdagságát. Segítségükkel rejtett kapcsolatok épülnek ki a valós világban
össze nem függő, sőt össze sem egyeztethető tárgyak, jelenségek, folyamatok stb. között..." „...a szövegvilágot és a lehetséges világot egyaránt tényállások alkotják, a különbség közöttük
mégis alapvető. Az eltérés a Mi? és a Miért? kérdések különbségével ragadható meg legjobban.
A szövegvilág esetében csak annyit tudunk, hogy miből, milyen tényállásokból áll ez a világ,
a lehetséges világ rekonstruálásakor az is érdekel bennünket, hogy miért az adott (és nem
más) tényállásokból, s miért az adott módon (és nem másként) épül fel a szövegvilág..." In:
Irodalomtudomány, tudományelmélet, modell-alkotás. (Lehetséges világok, Tankönyvkiadó,
1987., 29. ill. 32. o.)
7 Fried István magánleveléből. 1993. aug. 11.
8 A komparatisták figyelmébe: Baka tizenéves kamaszlánya független megfelelője Nabokov
Lolitájának. Ami összeköti a két szerzőt, az az első szerelmi élmény meghatározó szerepe kamaszkorban - műveikben, illetve annak performálódása a felnőtt világban. Még egy érdekesség: Nabokov utolsó nagyregényének a címe: Ada. (Adának hívják Bakánál azt a női szereplőt, aki elveszi a főszereplő fiú-szüzességét.)
9 Szüágyi Márton: Baka István jelenései, in: Holmi, 1993/aug.

72

tiszatáj

10 Néhány alkotás, amely a sakktémát dolgozza fel: Nabokov: Végzetes végjáték (A Luzsin-védelem), Stefan Zweig: Sakknovella, Ingmar Bergman: A lovag és a jóisten, Carl Schenker:
Knight Moves, az Új Forrás 1993/3. száma a sakktörténeteknek szentelte magát stb.
11 N. Horváth Béla, in: Jelenkor, 1993/június.
12 Kafkára lehet utalni mint világirodalmi példa: „K. mögött volt az ablak, a ködben nem lehetett messzebbre látni, csak a szomszéd ház hófedte tetejéig." In: A per. Európa, 1984., 141. o.
13 Szilágyi Márton: Baka István jelenései, in: Holmi, 1993/aug.
14 Jorge Luis Borges: Az idő újabb cáfolata (Gondolat, 1987), ¿11. A titkos csoda (Európa, 1986).
15 Feldolgozása szerepel Akira Kuroszava Almok című filmjében.
16 Ludwig Wittgenstein: Logikai-filozófiai értekezés. Akadémiai Kiadó, 1989., 11. o.
17 Az erotika-labirintus hagyománya szintén Kafkánál található meg, in: A kastély. Európa,
1984., 272. o.
18 Mányoki Endre: Baka István: Beavatások, in: Kortárs, 1992/1.
19 Esterházy Péter: Termelési regény. Magvető, 1979., 133-134. o.

1994. április

73

NÉZŐ

Bulgária nagy öreg embere
„Az első látogató, első vendég,
az első bolgár, félig álomban még
reggel az ágyban, elsőjóbarát,
aki bedugta képét a szobámba,
nem is az ajtón: az ablakon át
és mosolyával máris indulásra
keltett, másfél nap fáradt utasát:
egy vén hegy volt, a hegyek óriása,
a Vitosal"

Illyés Gyula fenti sorai jutottak az eszembe, amikor mentem Vdleri Petrovhoz
felköszönteni őt abból az alkalomból, hogy neki ítélték a legnagyobb francia művészeti és irodalmi kormány kitüntetést („az irodalom és művészet lovagja"), amit korábban Illyés Gyula is megkapott. Arra gondoltam, talán Illyés is ebből a szögből látta a
Vitosát.
Kétszintes kertes ház a Lozenec nevű kerületben, még a háború előtt épült.
Lozenec valamikor Szófia „Rózsadombja" volt, napjainkban is félig-meddig kertváros.
Amikor a ház épült, a kerület még a város szélén volt, ma már a centrumban van, de
most is viszonylag csendes, nyugodt hely. A házat még Valeri Petrov apja építtette, ma
egy átlagos kétszintes épület. Néhány év kivételével ehhez a házhoz kapcsolódik Valeri
Petrov egész élete, az emeleten lévő dolgozószobában írta műveinek és fordításainak
nagyobb részét. Tipikusan szófiai költő, tipikus fővárosi, de ez Bulgáriában nem egészen azt jelenti, amit nálunk. Valeri Petrov fővárosi létére sem szakadt el a természettől, és ez teljesen érthető, hiszen Szófiának is alig van olyan pontja, ahol az ablakot kinyitva ne látnánk felettünk magasodni a Vitosa vagy a Balkán hegység erdeit, szikláit.
A dolgozószoba kis asztalánál - a szokásos kávé mellett ülve - próbálom meg elmondani gratulációmat, de ő nem hagy érvényesülni, így az úton jól átgondolt üdvözlő szöveg töredékében marad. Az interjút megelőző beszélgetés közben fél szemmel végignéztem a polcokon lévő könyveket. Önmagában még semmi különös nincs abban,
hogy egy nagy író könyvtárában megtalálhatók az európai irodalom klasszikusai. Az,
hogy Dosztojevszkij vagy Tolsztoj eredetiben van meg, már eltér attól, amit Magyarországon megszokottnak lehet tartani, de itt Szófiában ez még természetes. Kissé szokatlanabb, hogy az orosz irodalom olyan vonulatai és írói is jelen vannak, akiket Oroszországon kívül nem nagyon ismernek. A könyvespolc üvege mögött két kép: az egyik
Shakespeare-é, a másik Radnóti Miklós fényképe, közvetlenül mellettem Szántó Piroska
egy rajza. Shakespeare képe mellett egy magyar író fényképe, és mindez nem udvarias
formalitás. Valeri Petrovnak köszönhetjük Radnóti legjobb verseinek bolgár fordítását,
de Petőfi és Juhász Gyula több szép versét is lefordította. Valeri Petrov látókörében
csonkítatlanul ott van egész Európa, és mi, magyarok sem maradtunk ki belőle.

74

tiszatáj

Valeri Petrov hazájában igen népszerű. Műveinek olvasottsága az évekkel arányosan nőtt. Hatalmas életmű áll mögötte. Saját művek és fordítások egyaránt. Shakespeare
drámáinak lefordítása után, most szonettjeinek átültetését tette az asztalra.
Eredeti művei és műfordításai között egységet teremt Valeri Petrov költői
nyelve. A műfordításai is azért annyira népszerűek, mert az ő rendkívülien gördülékeny költői nyelvén szólaltak meg bolgárul. Nyelvének legfőbb ereje a szó. A bolgár
nyeív évszázadok alatt felhalmozódott gazdag szókincséből mindig sikeresen választja
ki a stilisztikailag legmegfelelőbbet.
Költői szemléletét az objektivitás jellemzi. Műveiből kirajzolódik korunk emberének bonyolultsága, ellentmondásossága. Látjuk, hogy a XX. század embere szenved, de
azt is látjuk, hogy ugyanez az ember egyben okozója is kortársai szenvedéseinek; látjuk,
hogy nagy eszményekért lelkesedik, és azt is, hogy sokszor a nagy eszményeket hangoztatva akarja kicsinyes, önző, alantas céljait megvalósítani. Valeri Petrov együtt érez kortársaival, de mindig bizonyos távolságból szemléli őket. Valami hasonlót valósít meg a
lírában, mint amit Brecht az ún. „epikus színházzal" ért el. A távolságtartás eszköze költészetében az irónia és a szatíra. Az együttérzés és az irónia nála nem csökkenti, hanem
árnyalja, és - lehet, hogy ez furcsának tűnik - fokozza is bizonyos esetekben a líraiságot, a nagy lélek líraiságát, amely egész életművén átsugárzik. Sokoldalú író. Komoly
eredményeket és nagy elismerést ért el a drámában és a filmművészetben is. A forgatókönyvei alapján készült filmek több hazai és külföldi művészeti díjat nyertek el.
Valeri Petrov korábbi műveiből már régebben is kapott ízelítőt a magyar olvasó.
A bolgár költők antológiájában, amely 1966-ban jelent meg, két versét is publikálták.
A bolgár irodalom kistükre c. kötetben, amely 1969-ben hagyta el a nyomdát, megjelent
egy fiatalkori verse és egy részlet A rózsa, ha táncol c. drámából. A művei elé Juhász Péter írt másfél oldalnyi bevezetést. 1982-ben Enyhe ősz címen külön kis kötet jelent meg
verseiből az Európa Kiadónál a Napjaink költészete sorozatban. A kötet utószavában
Karig Sára ismertette Valeri Petrov életét és költészetét. Ebből a könyvből a magyar
olvasó az 1960-as évek végéig követheti az író költői útját. 1984-ben a szófiai 199 Színház Budapesten és Kecskeméten bemutatta a Szerelmem színház c. drámáját. A bemutatót a kritika nagy elismeréssel fogadta.
Valeri Petrov irodalmi tevékenysége során többször került összeütközésbe a hatalommal, és érte komoly sérelem. Ennek ismertetését azonban a költő határozott utasítására kihagytam. Ma Bulgáriában is sokan vannak olyanok, akik értékes művészi alkotások helyett „sérelmeikkel" akarnak érvényesülni, mondotta az író.
JAKÓCS DÁNIEL: Kezdjük hagyományosan, bevezetésként néhány életrajzi adattal.
VALERI PETROV: 1920. április 22-én születtem Szófiában. Apám ügyvéd volt,
egyetemi tanulmányait Svájc francia nyelvű részében végezte. Jól nyelvérzéke volt, szívesen tanult idegen nyelveket, jól tudott franciául, németül és oroszul. Baloldali meggyőződésű jogász volt, könyvet írt a rasszizmus ellen. Anyám szintén Svájcban tanult,
francia nyelv és irodalom szakos bölcsész hallgató volt, a francián kívül szabadon olvasott oroszul is, de beszélni már rosszabbul tudott. Szüleim még Svájcban ismerkedtek
meg egymással. Ötéves koromban beadtak a szófiai olasz nyelvű óvodába, ahol anyanyelvű óvónők vezették a foglalkozásokat. Ezután az olasz tannyelvű iskola, majd gimnázium következett. A legtöbb tantárgyat, a latint is, olasz tanárok tanították, természetesen a német, az orosz és a bolgár nyelv kivételével. Az orosz nyelvet egy közismert és nagy tekintélyű bolgár származású latin szakos tanár tanította.

1994. április

75

- Mit köszönhet az olasz gimnáziumnak?
- Nagyon sokat. Nem tudok megfelelő szavakat találni hálám kifejezésére. Kitűnőek voltak az olasz tanáraim, de nagyon sokat köszönhetek a bolgár irodalom tanárnőjének vagy német tanáromnak, aki Németországban végezte az egyetemet, és később
a Szófiai Egyetemen professzor lett. Még a gimnázium nyolc éve alatt - az olaszon kívül — többé-kevésbé jól megtanultam franciául, latinul, németül, oroszul. Angolul jóval
később kezdtem tanulni. Érettségi után az orvostudományi kar következett. Az orvosi
diploma megszerzése után két évig a Rilai Kolostor orvosa voltam. Akkor a Rilai Kolostor nem pusztán egyházi központ volt, hanem mezőgazdasági nagyüzem, ahol nagyon sok munkás és pásztor dolgozott. Mint fiatal orvos, abban reménykedtem, hogy
ott nyugodt körülmények között írhatom verseimet, ténylegesen azonban szünet nélkül arra kényszerültem, hogy olyan sérüléseket gyógyítsak, amelyek sebészeti beavatkozást követeltek, és erre én egyáltalán nem voltam felkészítve.
- Végül teljesen eltávolodott az orvostudománytól. Adott-e valamit az orvostudomány és az orvosi gyakorlat az író számára?
- Azóta nagyon sokat fejlődött az orvostudomány, ma már legfeljebb aszpirint
tudnék felírni, de az egyetemi évek és az orvosi gyakorlat mégsem múlt el hiába. Az
orvosi kar megtanított szerves egységben látni a világot, rendszerben gondolkodni,
meglátni a belső logikai összefüggéseket, és pontosan, felesleges szavak nélkül fogalmazni. Nagyon sokat jelentett az is, hogy közvetlen kapcsolatba kerültem a falusi szegényekkel.
- Mikor járt először Magyarországon?
- 1945-ben tavasszal, amikor Bulgária is csatlakozott az antifasiszta szövetséges
hatalmakhoz. A bolgár hadsereg haditudósítójaként dolgoztam. Tulajdonképpen nem
érzékeltem közvetlenül a háborút. Emlékszem, hogy voltam Szigetváron, Kaposváron
és Nagykanizsán. A magyarokkal jól megértettük egymást. A háború vége Ausztriában
ért, mindnyájan nagyon boldogok voltunk, a béke számunkra egyben a fasizmus alóli
végső felszabadulás nagy napja volt.
- Mikor kezdett írni?
- A gimnáziumi évek végén és az egyetemen. 1938-tól 1943-ig elsősorban az
„Izkusztvo i Kritika" c. folyóiratban publikáltam, itt csoportosultak a demokratikus
meggyőződésű írók. Ekkor a hosszú formát kedveltem, több elbeszélő költeményt írtam. Korai műveim közt különösen soknak önéletrajzi indíttatása van.
- Akkor még egy kicsit térjünk vissza az önéletrajzhoz. A rövid orvosi gyakorlat után,
mielőtt végleg az irodalomnak szentelte volna idejét, mivel foglalkozott még?
- Sajtóattasé voltam Rómában. 1947-től 1950-ig. Itt ismerkedtem meg egy kongresszuson Tolnai Gáborral. Először ő hívta fel a figyelmem Radnóti Miklós költészetére. Karig Sára is igyekezett rábírni arra, hogy Radnóti verseit fordítsam bolgárra.
Később megismerkedtem Vas Istvánnal is, nála egyszer voltam vendégségben. Tolnai
Gábor és Karig Sára kitartóak voltak. Végül a nyersfordítások is meggyőztek arról,
hogy nagy költővel állok szemben. Amikor mind jobban megismerKedtem Radnótival,
egyre jobban megértettem, hogy az én szemléletem mennyire hasonlít az övéhez. így
vállalkoztam arra, hogy magyar nyelvtudás nélkül, nyersfordítások alapján fordítsam
Radnótit.
- Míg Rómában sajtóattasé volt, jelentős negatív politikai fordulat következett be otthon, elég csak Trajcso Kosztov perére utalni. Milyen hatással volt ez költészetére?

76

tiszatáj

- 1949-ben jelent meg első gyűjteményes kötetem „Költemények" címen. Ennek
otthon borzasztó volt a fogadtatása. Kritikai össztüzet zúdítottak rám, formalizmussal,
individualizmussal, dekadenciával, erkölcstelenséggel stb. vádoltak. Először csak a részletekben vettem észre a kritika hibáit. Mivel mindenhol mindenki csak bírált, magam
is kezdtem azt hinni, hogy a támadásokban van igazság. Ennek következményeként
kezdtem eltávolodni magamtól. Két kötetem esett áldozatul a kritika pszichikai kényszerének. Csak lassan tértem magamhoz.
- Mikor sikerült megtalálni saját hangját?
- Először a filmhez és a színházhoz fordultam. A lírai költészetben a klasszikus,
letisztult forma híve vagyok, de a normális színházat nem szeretem. A színpadon a
művészetek szintézisét törekszem megvalósítani. Amikor a rózsák táncolnak c. drámát
Magyarországon is bemutatták. (Itt szeretném megjegyezni, hogy mindig jó kapcsolatban voltam a szófiai Magyar Kulturális Intézettel.) Elég sokat beszélnek az én színházi
munkámról, és szinte semmit arról, hogy mit alkottam a filmművészetben. Azok a
forgatókönyvek, amelyeket a filmek számára írtam, mind azt fejezik ki, hogy a film
nagy szerelmese vagyok. Ez a film iránti szerelem ma is él bennem. A^ költészetben a
Meleg ősszel c. elbeszélő költeményemben tértem vissza önmagamhoz. írói fejlődésemben három alapvető korszakot látok: a kezdetet, a „hideg éveket", és az utolsót, amikor
felszabadultam a „hideg évek" nyomása alól.
- Végül arról szeretném kérdezni, hogyan dolgozik, nagyon örülnék, ha elárulna néhány „műhelytitkot".
- Rendszeresen és nagyon sokat dolgozom, de arra törekszem, hogy ne vegyék
észre a munkát ott, ahol nagyon sok munka van, hogy a szöveg teljesen természetesnek, könnyednek látszódjék. Az ihlet pillanatában nem lehet jól, megfelelő színvonalon kifejezni mindazt, amit akkor az ember érez. A mű megformálásának hosszú folyamata követi az ihletet: keresni kell a legmegfelelőbb kifejezőeszközöket. Munka
közben ismét átélem azt, amit az ihlet pillanatában éreztem, de most már pontosabban
látom azt, ami korábban homályos volt. Ezt nevezem második ihletnek, amikor épp a
minél pontosabb, árnyaltabb kifejezésre való törekvés eredményeként maga a tartalom
is gazdagabbá, mélyebbé válik, a forma tökéletesíti a tartalmat. Nálam rendszerint az
ihlet csírája valamilyen konkrét eset, és ez a konkrét eset kap aztán az alkotó munka
során mélyebb, általánosabb jelentést.
A művészet bizonyos vonatkozásban mesterség is. Én - amint már mondtam a letisztult klasszikus forma híve vagyok a költészetben. Ezért is érzem magamhoz nagyon közelinek Radnótit, ő is a legmodernebb tartalmat klasszikus formában fejezte
ki. Én leggyakrabban négysoros versszakokból álló költeményeket írok. Olvasóim jellemzőnek tartják rám a humoros szójátékokat. Ez korai korszakomban tényleg így
volt, természetesen humor nélkül ma sem tudok írni, de a szójátékok utolsó korszakomban állandóan ritkulnak. Arra törekszem, hogy minél kevesebb szóval, minél lakonikusabban fejezzem ki magam, helyet hagyva az olvasónak is.
Röviden: a modern tartalom és a klasszikus forma híve vagyok.

Szüleim
Vittem őket a nyaralóba.
Ma ott töltik az éjszakát.
De a kocsim nem bírta, jóval
a cél előtt egyszer megállt.
S a két öreg a Vitosára
megindulta meredeken...
Mikor éreztem utoljára,
hogy őket még így szeretem?
A régi dzsekim lóg apámon.
En nem hordom, kidobni kár.
Gálánsán nyújtja karját, látom,
ő is nehezen bírja bár.
Anyám kontyán a kiskalap reng.
Bottal jár, botlik, hull a rög.
Nézem, a pár már ott halad fent,
alattuk száraz fű zörög.
Es most eltűnnek majd a hágón.
Velük tűnik el épp a nap.
Először anyámat nem látom,
merthogy ő az alacsonyabb.
Még látszik az égnek meredve
apám haja, hetyke taréj,
így mennek el a szürkületbe.
Homályba nézek... Jön az éj.

Zsidóviccek
Gazdáink kedélyes fritzek
Mesélnek - ugrál az álluk jiddisül pár zsidóviccet.
Zsidók már nincsenek náluk.

78

tiszatáj

Ábrahám, Rebeka, Slajmi...
Sok jó vicc hősei onnan
egyszeresük elmentek halni
reszkető marhavagonban.
Viccestől émelygő, édes
füstté vált egykori testük.
Most, hogy már nincs nevetséges,
mondjátok, kin is nevessünk?

A bűnös
Nem bírtam már. Teljesen meg volt veszve.
Úgy üvöltött, hogy reszketett a ház.
Kocsiba vágtam, és valahol messze
kieresztettem. S már nyomtam a gázt.
Pocsék dolog volt, annyit mondhatok.
De nem tehettem mást., úgy ugatott.
S egy hétre rá remegni kezd az ajtóm.
Valami csapkod, vinnyog és kapar.
Nyitom. Rámugrik sírva, szívszakajtón
könnyez és nyálaz. Ölelni akar.
Lefogyott. Ehes.
Oldala véres.
Rákente sáros
mocskát a város.
S míg dörgöli rám emlékek szagát,
lassan megértem már kutya-szavát.
- Gazdám - kérlel -, jó gazdám, istenem!
Könyörgök, bűnöm bocsásd meg nekem.
A Te kutyád vagyok, na nézz meg!
Nem értem ezt az egészet.
A pofám, lásd, a porban
a lábadnál hever!
Kutyabecsületszóra
mondom, nem szöktem el!
Alig futottam, jöttem
már vissza is hamar!
De nem voltál mögöttem,
már elnyelt a kanyar!
Az út szörnyű volt, széles!
Minden zajos, veszélyes!

79

1994. április

Én a nyomodban tüstént
indultam vissza ott,
de a benzin s a füst rég
elvette a szagod!
Biztos fütyültél! Rémes,
akinek nincs szaga,
az nincs! Hívtalak én is
hét nap, hét éjszaka!
Bocsásd meg, hogy hibáztam!
Bocsáss be hát a házba!
Nem hagylak el már! Ebben
biztos lehetsz! Hisz érted!
Es kétszer erősebben
ugatok eztán érted!A láncot kiakasztom
- Gyere! Nagyon haragszom.
Soha, jegyezd meg ezt, te
nem mehetsz ilyen messze!

Magamnak
Te mondtad így jobbra és balra hányszor:
amit csinálunk, az történelem.
Nézd tárgyszerűen hát, mikor hibázol!
Gondold, az antik Róma a jelen!
Légy filozófus! Tacitust citálj, ha
kis bölcsességed cserbenhagyna itt.
Ha távlatokból nézel e világra,
még távolabbra visznek napjaid.
Eltűnik kínod, szégyened és lázad,
ha másképp mondod azt ki, ami gond.
Hisz nem ma, csak a XX. század
derekán kaptál megint egy pofont.

80

tiszatáj

Belháború
Te, kis dühös vers, ostobán
bebörtönöztelek magamba.
De most rájöttem, nincs tovább,
bármi legyen, kimondalak ma.

a bűnök. Ki mellébeszél,
az cinkos! Jó! Kiálts! Ki hallja,
amikor szembe fúj a szél?
Süketen kifigyel a jajra?

Nos, hát ki vele! Mondd, mi fáj.
De ne üvölts! Főleg ne essél
túlzásokba, ha nem muszáj!
Jobban tennéd, hogyha keresnél

Hisz annyi más virág terem.
A nagyvilág megannyi téma.
Szelíd természet, szerelem...
De neked semmi sem elég ma.

szebb szavakat! és ne uszíts!
Találjunk közbülső megoldást!
Ezt tette már Ezopusz is.
Na, ugye, lám?! De te csak folyvást

Te csak mész a fejed után,
kiáltoznál a széllel szembe.
Kis ökleiddel ostobán
dörömbölsz, bokszolsz a szívembe,

tiltakozol és majd megesz
a méreg mert neked van elved:
ha bűnt látsz, te kimondod ezt,
mert nyílt beszédet követelnek

s üvöltőd közben: árulás,
hazugság szégyen! Jól van! Jól van!
Te akartad így, indulás!
Jó lesz majd az asztalfiókban?

Diplodocus-sirámok
Roppant testünkben titkon oly jámbor vér buzog.
Csupán legelni szoktunk mi, diplodocusok.
Mi mind ilyenek lettünk, mert ilyen volt a kor.
A mezozoikumban éltünk valamikor.
Aztán valami történt. Nem értettünk sokat...
Csak kis fejünket törtük s figyeltünk másokat.
Egyesek ügyesedtek, most itt az alkalom:
karmokat növesztettek, pikkelyt az alkaron,
hátukra tarajos páncélt... fogakkal telt a szájLett hozzá új morál is, hogy harapni muszáj.
De mi túl rég születtünk, túl sok bennünk a múlt.
Csakpárfányt tud leélni, ki ölni nem tanult.
Csak őrlő zápfogunk van. Más nem hord már ilyet.
Minket nyugodtan esznek ezért a többiek.
Sőt ez az új körülmény fajunkra is kihat:
fogyunk az általános progresszió miatt.

1994. április

81

De távol álljon tőlem, hogy vitázzak ma itt.
Eltűnnék mondat közben... A folyamat rapid.
Egy diplodocus tartsa meg elveit azért.
Fogakat ne növesszen, ha utálja a vén.
Őrizze önmagát meg maradjon mindig ő.
Konjunkturális okból ne legyen húsevő.
Tudjuk, veszélyek lesnek és túl magas a tét.
Őrizzük diplodocus nevünk becsületét.
Mert bonyolult a helyzet, könnyen szakad a gát,
fajunk így képtelen lesz megőrizni magát
De mit tegyünk, ha súlyunk a föld alá vezet.
Harmincméteres testtel járni nem élvezet.
Nem fér már kis fejünkbe ez a szép új világ.
Útnak indulunk így hát magunktól. Csak tovább!
Kell még a mi gerincünk!Fel! At időn, teren!
Ott már csontunkat várja egy múzeumterem.

Szerengeti*
Jó ez az évtized nekünk.
Létünk megengedi.
Csak kulturális életünk
vad, mint Szerengeti.
A morgás, a ropogtatás
már együtt él velünk.
Míg másokat fal újra más,
mi még csak legelünk.
S ha elmúlik a rettenet,
Csak űr marad, mi volt.
A megszokásban megmeredt
lélek nem is sikolt,
az idegek csak károsak,
amíg szerencse int,
a borzalmakkal párosan
mennek el napjaink.
RIGÓ BÉLA fordításai
* Vadrezervátum Afrikában

82

tiszatáj

KRITIKA

Az életmű első fele
MARKÓ BÉLA VÁLOGATOTT VERSEI
Néha egyetlen költő versei is vitatkoznak egymással, bár e vita nemegyszer inkább kiegészítésnek mutatkozik. Markó Béla második kötetének, a megjegyzésre érdemesen különc című Sárgaréz évszaknak az élén a Visszatérés a városba állt, amelyben
a háborúból utolsónak érkezik meg a marathoni harcos, aki „aztán / ismét felrúgva a
dolgok rendjét / jókedvűen megölelgeti / a kipirult-kipirosított arcú lányokat / és nem
szégyell életben maradni". Ez a kötet 1977-ben jelent meg, a következő, a Lepkecsontváz 1980-ban, s ez viszont lezárult a marathoni harcos képét ismét felvillantó verssel.
A Hátterek a konkrét jelentés nélküli hír képzetét járja körül: „A jelentéses dolgok
távolodnak tőled. / Lihegve befutnak az újabb hírhozók, / s a hír, melyet átadnak, így
hangzik: / hír. S a botladozva, sápadtan érkező / marathoni harcos nem kiáltja, hogy:
győzelem! / S nem kiáltja, hogy: vereség! Csak halálra váltan / összeroskad. Értsen hát
ki-ki ennyiből..." Mindkét vers kifordítja az európai kultúra egyik legismertebb hagyomány-szimbólumát, s látszólag ellentétes jelentéskörrel, hiszen az első alkalommal
az életben maradó harcos a történet jelképiségét fosztja meg rendkívüliségétől, a második versben viszont a jelkép válik talányossá, hiszen a harcos éppen a hírt nem tudja vagy nem akarja - már átadni. Mindkét vers groteszk jelentéskörű azonban, az első
a komikus, a második a tragikus groteszk példája lehet. Áz élet és a halál, pontosabban
az életben maradás és a meghalás ugyanarra vonatkozik: arra a jelenkori létre, amely
nem tűri már meg az egyértelműségeket, s amely éppen ezért úgy veszi birtokba a hagyományt, hogy kritikáját is adja.
A hagyomány és a jelen között erőteljes a feszültség, szinte annyi, mint az élet és
a halál között. A Lepkecsontváz kötetcím igen szemléletesen fejezte ezt ki, részben még
a címadó verstől függetlenedve is. A lepkének nincsen csontváza, s a lepke légies
könnyedsége, illanó volta, légiessége ellentétes a csontváz súlyosságával, moccanatlanságával, földhözkötöttségével. A lepke léte egy pillanat, s ha elpusztul, hamar elemeire
bomlik az anyag. A csont viszont évtízezredeket is túlél a földben, így tanúsítva szinte
az élő múlandóságát és az anyag halhatatlanságát. Ezt a képben rejlő feszültséget egyetlen élet folytonosan veszély-, azaz haláltudatos létére vonatkoztatja a konkrét vers,
gazdagítva még a mozgó vadra való céllövés képzetkörével. A halálraítéltség „A fekete
célkereszt halántékomon", s bár egyelőre mindig a tegnapi arcot szaggatja szét a
lövedék, egyszer „a célgömb halálos pontossággal / megállapodik az üresnek látszó levegőben: / fekete lepkecsontváz eljövendő halántékomon". A címbeli kép így már nem
abszurd, nem szürreális, hanem a közvetlen szemlélet számára, is szinte megmutatkozó
rajzolat a halántékon, s majdan a csupasz csonton is. E versben és tágabb környezetében a múlékonyságtudat se pátoszt, se tiszta elégiát nem hív életre. Igazából nem ismeri a reményt, s nem azt az életelvet képviseli, amelyet Nagy László például Hunyadi
Lászlóra utalva így fogalmazott meg: „de két sújtás közé képzelt életem ezért szeretlek, /
etetlek jó gyönyörökkel, a méltó gond is a miénk, / hogy útján a hű lovasoknak hirtelen tovább rohanjunk / ármánnyal aranyozott éjben".

1994. április

83

Művész, költő kétféleképp indulhat: a hagyománnyal azonosulva vagy szembehelyezkedve. A kor jellege, a nemzedéki vonások, az egyéni alkat egyaránt befolyásoló
tényező lehet, de egyik típusú indulás sem értékképző önmagában. Az 1951-ben
Kézdivásárhelyen született Markó Béla költői indulásakor egy olyan laza szerveződésű
nemzedék tagjának tudhatta magát, amelynek igen hamar a cselekvési tér beszűkülését,
az erdélyi állapotok romlását, a nagy tervek helyett a fáradságos aprómunka hétköznapjait kellett megtapasztalnia és felvállalnia. Szilágyi Domokos „A bizalom és a bizakodás versei után nem akarta megírni a fájdalom, a szenvedés, a panasz verseit. Ezeket
a verseket nekünk kell megírnunk" - vallotta egy interjúban Markó Béla. (Jelenkor,
1988/9) Csak féligazság lenne azt állítani, hogy a világfájdalmasság természetes ifjúkori
állapot. Tartósan éppen az életbizalomnak kellene megmutatkoznia. Sok és komor
okának kell lennie annak, ha ez mégsem így van. Elsősorban mégsem ebben a világszemléleti dologban kívántak különbözni e nemzedék tagjai az előzőektől. Egy másik
Markó-interjúból idézve: „az a fajta beszűkült, politikus és politikai szemléletű irodalom, amely minket megelőzött, és amely nyíltan vallotta azt, hogy az irodalmat és a
kultúrát az egyetlen legfőbb cél: a magyarság érdekképviseletének szolgálatába kell állítani, az számunkra zsákutcának látszott. [...] ...az erdélyi magyarságot megfosztani a
kultúra teljességének illúziójától - vagy esetleg realitásától - az irodalom teljességének
szándékától semmiképpen sem lehet. Újból kultúrává kell tenni a kultúrát, irodalommá az irodalmat." (Eletünk, 1991/2,1
Ez a programos szándék a lírában leginkább Szőcs Géza, visszafogottabban Markó
Béla munkáiban mutatkozott meg. A „visszairodalmiasítás" legfőbb tematikus vonása a
közvetlen politikusság kerülése. Poétikailag pedig a klasszikus és a neoavantgárd szemléletmódjának és eszköztárának felelevenítése-meghonosítása. Tette ezt egyébként többek
közt Szilágyi Domokos is korábban, s eléggé átütő erővel. Markó Béla számára a két
pályakezdő kötet esztétikai értelemben még tétova útkeresése után egy klasszicizált, a
képzettársításos technikát meglehetős fegyelmezettséggel és racionalizmussal alkalmazó
szürrealista ábrázolásmód bizonyult a legtermékenyebbnek. Ennek köszönhette a tehetség elismerése után (A szavak városában, 1974, Sárgaréz évszak, 1977) a költői beérkezést
(Lepkecsontváz, 1980) és a folytatást (Az örök halasztás, 1982, Talanítás, 1984/
A visszatekintő vallomások is mutatják, hogy már a pályakezdésre nagyfokú
szakmai tudatosság volt a jellemző. A pályakezdő két kötet mégis őrzi az ifjúság természetes lírai ösztönösségét is. Leginkább a daloló szólam a meghatározó, s kevéssé érezni, hogy a költő tudja: verset másféleképp is írhatna, ha akarna. Ez a tudatos másféleség
szólal meg a harmadik könyvtől, s ez már nem daloló, hanem meditáló, sűrűbb poétikai szövésű szólam. Ugyanakkor e versek a magyarországi olvasó számára alig hatnak
avantgárdnak, sokkal inkább a huszadik századi, Ady Endrétől Utassy Józsefig ívelő
magyar költői hagyomány egyéni arculatú továbbvitelének. Talán nem tekinthető véletlennek, hogy Markó Béla igazi magyarországi „megjelenése", tehát a figyelem iránta
való megnyilvánulása nem ekkor, hanem az újabb pályafordulat verseit megismerve
következett be. Az egyéni hang az egész magyarság számára igazán fontosat mondóvá a
harmadik pályaszakaszban vált. S ez egy klasszicizáló szólamú szakasz, s ezt a jelleget
első pillanatra mutatja a gyakori szonettforma, sőt a két tisztán szonettekből álló kötet, a fordulatot bemutató Friss hó a könyvön (1987) és az első magyarországi könyv,
a Mindenki autóbusza (1989). De van szonett az Egőévek (1989) és a Kiűzetés a számítógépből anyagában is. Született már két szonettkoszorú s több szapphói vers is. A szonett a költő számára „a zárt formában meglelt szabadság modellje" (Jelenkor, 1988/9),
s akkor e szellemben a szürrealista verseket a képzettársítási szabadság modelljének te-

84

tiszatáj

kiüthetjük. Mint a marathoni harcosnál, itt sem két végletről van valójában szó, különösen nem a Kannibál idő (1993) c. kötetbe válogatott versek anyagát tanulmányozva.
A szelektálás ugyanis nemcsak az esztétika elvont minőségi normái szerint nevezhető
biztos kezűnek, hanem akként is, hogy meglehetős következetességgel mutatja fel
a máig, azaz a harmadik korszakig és annak szemléletmódjáig vezető utat. Nem „vadhajtásokat" nyeseget le, hisz ilyenek nem is igen voltak, hanem azt szemlélteti, hogy
e lírában a pályafordulatok szerves belső fejlődés következményei, s hogy a fordulat
csírájában legalább, ott van a megelőző szakaszban is. Talán a költő által sem tudottan.
A mostani politizáló, lírának kevesebb időt engedő évek után alighanem ismét valami
más fog következni - utalt erre már az alkotó is - , de hogy mi, azt csak egy újabb
könyv lesz képes megmutatni, s csak akkor lelhetjük fel majd ennek az újnak a nyomait a Kannibál idő alkotásaiban.
Egyelőre az előző pályafordulat az elemezhető és elemzést meg is érdemlő kérdés,
hiszen nemcsak az egyedi alkotói útra, hanem a magyar líra nyolcvanas—kilencvenes
évekbeli tendenciáira is fény vetülhet. A leggyakrabban és legtöbbek által posztmodernnek nevezett kor ez, amely a mi irodalmunkban az „új próza" primátusát és a líra
háttérbe szorulását hozta sokak szerint. Markó Béla így vélekedik e korról: „A második évezredet különös meghasonlottságban fejezi be az emberiség: szédületes technikai
fejlődés és eszmei-filozófiai zűrzavar. A mostani kelet-európai nyitás elfedi előlünk,
hogy ami történik, az csak politikai és gazdasági rehabilitáció, de ebben a pillanatban
egyetlen érvényes eszme működtethető, egyetlen érvényes filozófia: a kereszténységé!
Fáradtabban, kiábrándultabban, szkeptikusabban, mint sok-sok évszázaddal ezelőtt.
Ilyen körülmények között a költészet is gyakrabban tekint visszafelé, mint előre.
Evekkel ezelőtt még hittem abban, hogy a versformák egyenes vonalú fejlődése áthághatatlan szabály, ma már tudni vélem, hogy mindez, ami a lírában végbemegy - akárcsak az irodalom egészében - , inkább hasonlítható valamiféle ingamozgáshoz. Másképpen máris letehetnénk a tollat, hiszen formai újításban már mindent kipróbáltunk".
(Alföld, 1990/11;
Ha a posztmodern fogalmát a századvég leíró fogalmaként használjuk, egy kor
megnevezéseként, akkor óhatatlanul fennáll annak a veszélye, hogy eltérő, sőt egymással vitatkozó tendenciákat is együvé mosunk, sőt, az egyiket korjellemzőnek, a másikat
esetleg korszerűtlennek minősítjük. A posztmodern a magyar irodalomba az új próza
kísérő fogalmaként nyomult be viharos gyorsasággal, s magához asszimilálva szemléletileg és poétikailag is nagyon eltérő tendenciákat és műveket. Az új szemlélet megkérdőjelezi a történelmet, a személyiséget, a hagyományokat, a struktúrákat, az értékrendeket, és vitat minden egyértelműséget, beleértve magát a nyelvet is. Ehhez képest
Markó Béla költészete - és a kortárs magyar lírának mintegy kilencven százaléka mindent megértve és megfontolva, a kérdéseket szintén feltéve és az egyértelmű válaszokat szintén nem találva, mégis szükségét látja bizonyos fogódzóknak. Ilyen lehet a
kötött és így megszerkesztendő forma, például a szonetté, még inkább a szonettkoszorúé, amely szinte tiszta konvenció és az abszolút kötött struktúra példája, ugyanakkor
mégsem formálható meg csupán a hagyományból kiindulva. A két Markó-féle szonettkoszorú témája a költő, a költészet és a szerelem. Mindegyik a személyiség magjának
lényegét érinti, a válságra kérdez rá, és a megmaradást dokumentálja történeti és kozmikus összefüggésekben. A Költők koszorújának végkövetkeztetése-óhaja: „egy fázó ország gyúljon föl a versre, / / szabad lehessen, éljen emberül, / szólhasson hogyha jobb
tavaszra vágyik! / Dobogj, dobogj csak versem, mindhalálig!". S a Szerelmes szonettkoszorú is hasonló szemléletű: „többet ér, ha együtt lehetünk, / / hogy új lélekben

1994. április

85

éljünk és új testben, / annak testében, akit szeretünk, / míg szállnak fent a csillagok hitetlen..." Látható, a kötelmek vállalása nem csupán formai jellegű, itt a személyiség legtartalmasabb elemeinek rekonstrukciójáról, széthullás előtti visszaperléséről is szó van,
egy olyan szemléletről, amely tudja ugyan, hogy a Paradicsomból kiűzettünk, de nem
hajlandó beletörődni, hogy a Földről is kiűzzük önmagunkat. A Kannibál idő versvilágának hátterében lényegében az arra való rádöbbenés munkálkodik, hogy az emberiség csak jelenkori történetében jutott el odáig, hogy teljes jelentőségében felismerje,
mit is jelent a Paradicsomon-kívüliség mint az emberiség léthelyzete. Sem a hit, sem
az ész, sem a lét biológiai folytonosságláncolata nem adhat egyértelmű megnyugvást,
s az egyetlen létbe zártság mellett a bezártságnak, a korlátozottságnak, a kicsinységnek,
a porszermvoltnak megannyi a nyomatékos jele.
Az Egő évek versanyagában szólal meg legnyíltabban a gondoknak ez a láncolata,
a legtisztábban a Designer óda és az Invokáció az álomhoz építkezésében. E versek nem
szonettek. Ez a kötet, az Egő évek számomra a költő eddigi csúcsteljesítménye. Itt olvasható szonettjeivel egyenrangúak a félhosszú, többnyire rapszodikus jellegű költemények, amelyek a részletesebb kibontással, a vallomásos dikcióval a szonettekénél
nyíltabb és „teljesebb" képet adnak a személyiség létszemléletéről. Ez a rapszodikus félhosszú vers a szonettírás tapasztalatai alapján megtisztított forma a korábbi szürrealisztikus versekhez képest. Visszafogottabb, fegyelmezettebb, a közvetlen szemlélet számára egyszerűbben követhető. Azzal, hogy a mű vallomásosabbá vált, hogy az alkotó
nyíltabban mutatja meg önmagát, hogy kevésbé rejtjelezi szövegét, s hogy ezeknek
oiyan felépítettsége, a felépítettségnek olyan lendülete van, amely a hagyomány nagy
formáihoz is közelít (óda, himnusz, invokáció stb.), a szerző egyúttal a befogadó számára is több kulcsot kínál, számunkra valóbbá teszi a művet.
A Designer óda már címében hordozza azt a kettősséget, amelyet majd a költői
vallomás és a szerkezet is megerősít. Korunk egyik bűvös szava a design. E versben a
nagy designer azonban maga a teremtéselv, az Isten. Vallásos szempontból, formálisan,
nagyfokú profanizálás ez, hiszen a világ, szűkebben az élőlények teremtésének és működésének az elvét egy szintre hozza az ipari-kereskedelmi formatervezésével. Ez
utóbbinak az a célja, hogy az áru eladhatóvá váljon, s ehhez használ esztétikai szempontokat. Az ódabeli személy viszont azért fohászkodik a vers első felében a nagy
designerhez, hogy bármiként, bármi formában is, de élhessen. A lélekvándorlás elvére
hivatkozva lenne bármi: „beköltöznék egy verébbe is szívesen, / egy tücsökbe, egy
csótányba, egy tetűbe, / hiszen tökéletes az is, / alkothatsz új formát, mert nekem úgy
is jó lesz, / csak meg ne szakadjak, abba ne maradjak, / magamra leljek: ki vagyok én?
Ki vagy te?" Azzal a tudással indul tehát a vers, hogy a szóló személy élőlény, hogy
élni, életben maradni a legcsodálatosabb és legfontosabb dolog, azért még az emberi
szemmel nézve alantas és ocsmány formákat is vállalni érdemes. Ám a versnek rácsapó,
ellentétes zárórésze van, a fohász után a dacos szembenállás következik, annak a többlettudásnak a jegyében, hogy nem lehet megváltozni, élni csak emberként van módunk: „Nem leszek már, csak aki vagyok!" A létformák közül az emberlétnek fokozott
méltóságot ad ez az ellentétezés, ugyanakkor e verszárlatnak van fájdalmas jelentésköre
is. Az utolsó sor szerint „Nem lehetek már bárány sohasem..." S ez visszautal a kezdőképek legnyomatékosabbjára: „Szaladnék, megállnék, / állammal dörzsölném vállamat: göndör gyapjú! /Bárány lettem, istenem, bárány, bárány, / minden tökéletes".
A bárány-képzet nyilvánvalóan kiemelkedik a lélekvándorlás többi képzete közül,
ez nem az egyik a keleti gondolkodás szerint végtelen számú lehetőség közül, ez az
európai keresztény hagyományú ember számára egyedül lehetséges „lélekvándorlás"

86

tiszatáj

jelképe, s így a vers azt közli velünk, hogy a vallomást tevő ember nem válhat Isten
bárányává, nem válhat halhatatlanná, a világnak Isten és ember hierarchiája szerinti
elrendezettségét szakadékok szabdalják szét.
Az invokáció a segítségnek olyan kérése, amely mögött bizakodás van, a kérő
reménykedik az eredményességben. Az Invokáció az álomhoz alapállása a befejezettségélmény; a fohászkodó kér, de tudja, tudni véli, hogy kérése lehetetlen, az álom, a képzelet elhagyta őt. Az álom és a képzelet folytonosan egymásra vonatkoztatva dúsítja
egymás jelentéskörét, s nemcsak a nyugodt álmot és a fantázia szabad csapongását
jelölik, sőt elsősorban nem azt, hanem az élet teljességét, a pozitív értékek birodalmát,
hiányuk pedig nemcsak általában jelöli az értékszegény létet, hanem annak végpontját
is könyörtelenné teszi: a halált magát. A képzelet teszi lehetővé a halhatatlanságot, a
bárány-létet. A költemény rendkívül finom képekkel érzékelteti már az első sorokban
azt a majdani állapotot, amelyben a vallomást tevő már nem lesz, csak „egy fényképkeretben", s ehhez tér vissza a befejezés is: „odabent giccses képkeretben, / bomló ezüsttel fényképszememben, / gyötörhetetlen, kínozhatatlan / arccal egy elévült gondolatban, / egy mégis pótolhatatlan / legeslegutolsó mondatban / lakom majd: / miért hagytál el minket, képzelet?" Paradox módon mégsem végletesen komor mű az Invokáció
az álomhoz. Mégis inkább a Hajnali részegség századvégi rokonának érzem. Kosztolányi
Dezső a hétköznapok szürkesége, monotóniája „fölött" fellelhető szépséget, értékgazdagságot ünnepli himnikusan, a képzeletnek, az álomnak azt a csodálatosságát, amelynek a hiányától szenved Markó Béla vershőse. A hiányt azonban a Kosztolányi-vers is
„tudja", s kivételes pillanatnak mutatja a versbeli hajnalét. A Markó-vers éjszakája gondolatilag döbbenetesen rokon a Hajnali részegségével, s ebben az összefüggésben éppen
a „részegség" élményét hiányolja, az ünnepi pillanatot, amely „elhagyott" bennünket.
Ugyanakkor nekünk is „el kell mennünk", az utazás, a távozás motívuma ugyanúgy
fontos e versben, mint a sündisznóé, s a Designer ódában részletesen kibontott felismerés, hogy nem lehet más élőlénnyé változni. E vers nyitánya pontosan rögzít egy helyzetet: „Csillag fuldoklik fényében, / sündisznó járkál a kertben, / s én alszom egy fényképkeretben". A működő világegyetem, a földön tovább folytatódó élet és a tárggyá
vált egykor létező vonatkozásában az emberi sors a tragikus, itt mégis a kozmikus kap
ilyen jelentéskört a „fuldoklik" révén. E nyitóhelyzet gazdagon árnyalódik a versben,
de fel nem oldódhat, hiába működik közben a költői képzelet, csoda nem lehetséges,
az ember se csillaggá, se sündisznóvá nem válhat, csak azzá lehet, amivé a képzelet révén már vált is e versben: fényképpé, amelyből kiszólva „hiába kérem, kisfiam, tekints
rám, / hiába szólok, kislányom, rám is gondolj, / jöjj vissza hozzám felnőttkorodból, /
mert rám csukódik már az ajtó". Mégis, a sorsnak, az utókornak ez a ridegsége, a tárgyemlékké változás kikerülhetetlensége olyan érzelmi-hangulati gazdagsággal szólal meg
az invokációban, hogy ez a beszédmód maga lazítja fel a tárgyias meghatározottság
börtönszerű kereteit. Az invokáció eredményes, esztétikai értelemben legalábbis, hiszen a mű a képzelet tökéletes működésének eredményeként született meg, a nincset is
vanná varázsolva.
A Designer óda felismerése az, hogy az ember csak emberként létezhet. Ehhez viszont emberhez méltó lét kellene. Ennek korlátozottságát-hiányát panaszolja fel az
Invokáció az álomhoz. Mit tehet ilyenkor az ember, s mit a költő? Az ember is sok mindent, s ennek függvényében a költő megörökítheti a sorsképletet és annak hullámmozgását. S azzal, hogy a költőre a klasszicista szólam lett a jellemző, átértelmezte saját
korábbi felfogását arról, hogy mi legyen a versben, hogy mit tegyen a költő. A társadalmi-nemzeti sorsproblémák nyomatékos megjelenítésétől való tartózkodásnak talán

1994. április

87

szükségszerű következménye volt, hogy a versbeli személyiségképlet is elvontabbááttételesebbé vált. Igaz ugyan, hogy a versek sorának nem a költő emberi önéletrajzát
kell megadni, hanem egy lírai személyiséget illik felmutatni, ez a kép azonban nyilván
más jellegű egy absztraktabb, s más egy újrealista ábrázolásmódban. Ez a közlésmód
azért válhatott meghatározóvá, mert az alkotó másként kezdte szemlélni az én és a világ összefüggéseit a „szenvedésre" és a lehetséges „magyarázatokra" figyelve. Aligha véletlen, ha Kosztolányi mellett József Attila és Szabó Lőrinc ötlik eszünkbe ismételten
is, e versek gondjaival szembesülve. Mindennek hátterében nemcsak költészettani megfontolások állhatnak, nemcsak az, hogy a harmincas évek új klasszicizmusa a legközvetlenebb példája lehet a mai klasszicizáló tendenciáknak. Hiszen a harmincas évek tendenciái mögött is keserű tények által determinált történetfilozófiai meditáció állt. Nem
egyik vagy másik politikai mozgalomban, ideológiában kellett megrendülnie csak a
gondolkodó főnek, hanem az emberi kultúra egészét illetően kezdtek felvetődni azok
a kérdések, amelyek ma már teljességgel megkerülhetetlenek, s amelyekre ma bármely
adható válasz még kevesebb pozitív egyértelműséget kínál. A barbárságnak sokféle
formája van, leleményesen keseríti és korlátozza az emberi értékek érvényesülési körét.
Mégsem marad más út, mint fellépni mindenfajta barbárság ellen. Megörökíteni a fenyegetettséget, a társadalmit, az egzisztenciára vonatkozót, a fizikait, az anyagit, a biológiait, a filozófiait, de felmutatni a kitörés lehetőségeit is. Megírni az Invokáció az álomhoz vallomását, megírni a szapphói verseket, amelyek a tavaszt, az életet, a szabadságot,
a reményt éltetik, várják-kívánják-ünneplik, kulcsszóvá téve - más versekben is - a lélek
fogalmát, amely minden érték legfőbb őrzője: „kint csak a rontás, / / bent a múlt, és
bent a betűk, az írás, / bent a szó, és bent, idebent a lélek, / minden itt van, itt a remény is, innen / nő a magasba!" (Szapphói vers a reményről)

Lexicon O. T.
egy szócikk megkísértése
TOLNAI OTTÓ: VERSEK KÖNYVE
most már azt hiszem el is árultam ki az én apukám
a tolnai világlapja
(a gyönggyel töltött browning)
igen ez a dologban a pláne hogy boldog beavatottként
(WS az adrián; zsebrák)

T. O. - mormolta maga elé betűjelekre, rövidítésekre, anagrammákra és általában
a jelekre, valaminek valamilyen egyezményes, vagy akként funkcionálni képes jellel
való ábrázolására érzékeny levéltársam, miután a monogram viselője magával vitte diabolikus színeit az egykori piarista rendház padlásán lévő munkaszobánkból. (Társam
főleg címerek és térképek tudósa, de a betűjelek sem maradnak tőle érintetlenek, kapásból feloldja szavakká a parkoló autók rendszámtábláján a betűjeleket.) Aztán rájön,

88

tiszatáj

mire emlékezteti a két egymásra vetülő betű. O. T., azaz Orbis Terrarum. Orbis
terrarum, vagyis a földkerekség. A középkor világában nagy tekintélye volt a szónak és
a képi ábrázolásnak. A térképészet nem egyszerű mesterség, hanem tudós művészet,
ars. A Geographia Sacra a Teremtés könyvének megfelelően a Földet korong alakúnak
tudja, amelyet az óceán vesz körül, azon túl semmi sincs, vagyis a megnevezhetetlen
semmi van, az örök sötétség birodalma. „A Biblia leírásának megfelelően, a középkori
térképek leggyakoribb típusa az úgynevezett O-T-térképek, a világtérkép latin kifejezése, az Orbis terrarum után. A földet körülölelő kör alakú henger alkotja az O betűt.
Az O betűbe zárt Föld közepe Jeruzsálem. Jeruzsálem alatt húzódik a T betű vízszintes szára. A bal oldali ágat a világtengerből kiszakadó Tanais folyó és a Fekete-tenger,
a jobb oldali szárat a Nílus képezi. A T függőleges szára a Földközi-tenger. A térkép
keletre tájolt. A T feletti félkör Ázsia, a bal oldali körnegyed Európa, a jobb oldali
Afrika. Ázsia tetőpontjára rajzolták a Paradicsomot, első lakóival és a tudás fájával."
(Klinghammer István-Papp-Váry Árpád: Földűnk tükre a térkép. Bp. 1983. 37. o.) Micsoda istenkísértés, ördöggel való cimborálás ilyen névvel járkálni a világban! Akárha
egy konstruált név lenne, melynek a monogramjai (is) jelként funkcionálnak. A név
valóban felvett név, legalábbis ez derül ki Tolnai több írásából, igaz, nem ő, hanem
apja veszi föl a kisvárosban furcsán, idegenül hangzó Kracsun helyett. A művek szerint
(élet?, irodalom?) a Tolnai Világlapja a névadó. Esetleg Tolnay Klári, a varázslatos színésznő? T. O. megnyilatkozásaiban erre is van adat. Az ilyen „véletlenek" (az élet?),
a mindennapokhoz tartozó, ám abból kissé kiemelkedő, valamilyen módon különös
események, tárgyak, vonások, jelenségek Tolnai írásművészetének anyaga a Wilhelmdalok „feltalálása" óta. Amiről beszélni lehet. Egymás között, az utcán megállva vagy
baráti körben, egy kert lugasában vagy a sétálóutcára kiköltözött vendéglő asztalánál.
Ahol a történeteknek csattanniuk kell, a társaságtól függően harsányan vagy finoman,
csak belül visszhangzón (amit a szem jelez). Annak, aki ilyen asztalnál érvényesülni
akar, mindig mindenről eszébe kell jutnia valaminek. Minden labdát vissza kell ütni,
nem nagy erővel, csak finoman, enyhén gellert adva neki. Az ilyen mesélőnek lexikon
a feje. (Látom már, hova akarok kilyukadni!) Thomka Beáta emlegeti Tolnai ismétlései
kapcsán a feledékenységet. (felenkor, 1993. április, 354. o.) Ez a szóbeli elbeszélő műfajok egyik fontos szerkesztő elve. A véletlenekhez tartozik, hogy Tolnai Világlexikona VI. (diabolikus számú) kötete a címertől a csipkeig veszi számba a világot.
A különleges események, tárgyak a mindennapjainkból vétettek, vagy legalábbis
köthetők ahhoz. A világmindenség ott van apa boltjában, ott az Újvidék Áruházban,
az apróhirdetés dicsőített műfajában („eladhatnék mindent, megvehetnék mindent";
„vállalhatnék mindent / és ismeretségeket köthetnék"; „kiadhatnék mindent / és érvényteleníthetnék mindent"; „maga a megváltó sem munkálkodhat más műfajban /
omnibuszt kínál ndniuszt keres vagy fordítva / noniuszt kínál omnibuszt keres" (A korallbokorba oltott karfiol. Az én kiemelésem L. I.) Dokumentálni kell minden semmiséget (a különös szelekció a teljességet sugallja), mindent följegyezni, minden fontos lehet. Jellemző kifejezései: regisztrálni, katalogizálni. És állandó motívuma a mindenről
tudó Tolnai Világlexikon. Talán legjellemzőbb kötetcíme a Világpor. A képért ebben
a kötetben is visszanyúl: „végre láthatóvá lettek / a véres verejték fonalai / kezd kirajzolódni a nagy csipke / melyet évtizedek óta könyörtelenül / verek / verselek / és
mániákusan zárni kezdtem szobám ajtaját / nehogy az ultraviola tollseprű berepüljön /
leporolja világi & vidéki poraimat" (A nagy csipke). Hasonlóan univerzális, a teljességet
imitálja a szeméttelep műgyűjteménye (Percnyi pontossággal). Ez a műfaj végtelenségig
írható tovább. Befejezhetetlen. Mindig bővíthető. Mégis, meddig bővíthető?

1994. április

89

Valami
lapok magditói (a citromot tartó rabbi etc)
egyszerűen hihetetlen, hogy végül is eljutott
bielefeldbe dr oetker városába
a metafora modern elméleteit tanulmányozza petőfi sj-nél
egyszer még itt tágas és enyhén misztikus telepi szobájában
amelyben a halinakötésű könyvek és az orosz tiszt festette
giccs kacsákra csapó sasok között mindig felgyorsulnak a léptek
(le kellene ellenőrizni tán enyhén lejt ott a parkett)
fiam váratlanul megkérdezte tőle ki találta fel a pudingot
dr oetker vágta rá meglepő határozottsággal
nem dr dralle kérdezte fiam
nem mondta magdi
egyik lapján írja (amint elolvastam azt mondottam
némileg tényleg sikerült megváltoztatnod az emberek szemléletét
akár
már kámfort is játszhatnál fulladó kántor):
Egy chilei geológus mellett ülök, van neki egy 2,5x4x2 cm-es radírja,
olyan, mintha üvegből lenne, majdnem átlátszó. Valahányszor ránézek,
eszembejutsz. Olyan Neked való „valami"...
Tolnainak nemigen vannak „nagy" versei, inkább apró darabokból ciklusokat
építve, az életmű utaláshálójával gazdagítva az egyes alkotásokat, alakítja életművét, az
idézett vers az ily módon szemlélt életműben sem tekinthető antologikusnak. Egy vers
a sok közül, amely talán éppen ezért magában hordozza Tolnai költészetének (nemcsak verseire gondolok) számos jellemző jegyét. Udvarok, a jelen és a múlt eldugott kis
terei, metaforikussá emelt, ugyanakkor a metafora „mesterkéltségét" ironikusan jelző
vakvágánya, kis adriai szigetek és igen jyakran „magánterületek" verseinek helyszínei,
barátok, rokonok, ismerősök a hősök. Ok mozognak Újvidék, Budapest, Párizs, New
York ismert helyein, nap nap után találkozhatunk velük, és itt jelennek meg ugyanakkor a lexikonszemélyiségek, de eljönnek világ végi, vagyis az események középpontjában lévő (Macondo!) kisvárosunkba is. Néha már azt sem tudjuk bizonyosan megállapítani, hogy nem íettünk-e mi magunk - ismertek, ismeretlenek - szócikk valami
lexikonban, „egyszer majd a bélyegekre is rákerül / ugyanis vannak ismerőseim a főpostán" - mondja az árvacsáth beszélője a SZABADKA nevű papírhajó-modell kapcsán. Elégedetten tettem a napokban az ötforintos, Singer varrógépet ábrázoló bélyeg
mellé azt a Horvátországból érkezett levélről leáztatott bélyeget, amelyen egy Krlezát
ábrázoló rajz jelzi, hogy száz éve született a mester. Krleza szunyókál a rajzon, mint
egy jóságos bernáthegyi. (Tolnai idézi képzőművészeti esszégyűjteményében - A meztelen bohóc, Forum, Újvidék, 1992., 169. o. - Krleza egyik novella-portréját, amellyel
egy Fara-Dzong nevű ellenszenves tisztet jelenít meg: „Százhuszonnyolc kilójával úgy
szunyókált, mint mészároskutya, mélyen és asztmatikusan lélegzett: a moloch hájas és
zsíros hólyagjának jelképe.") Krleza a Jugoszláv Lexikográfiái Intézet igazgatója volt
pályája végén, az intézetet később róla nevezték el. Életművének, naplóinak lexikalitá-

90

tiszatáj

sát látva úgy tűnik, nemcsak tekintélyes értelmiségiként állt a Lexikográfiái Intézet élén,
és nemcsak egy a nagy írók közül Tolnai panoptikumában. Naplójában az 1939-es
újévet köszöntő szilveszterezés eseményeit regisztráló, ezek szimultaneitását szimuláló
feljegyzései egy megszállott lexikográfusra vallanak: „Szabadkán egy tűzoltó felakasztotta magát a toronyban, Petrinjában egy ismeretlen ember megölt egy másik
ismeretlen embert, Milán Marjanovic pedig kiadott egy verseskönyvet Mi, bolondok
címmel. [...] Tatai János prímás a Szomorú vasárnapot, az öngyilkosok himnuszát
játszva szívszélhűdésben meghalt. Kosta Plavsicot Zomborban ugyanezen a napon
ütötte meg a szél, és amikor apja ennek hírét vette, őt is megütötte a szél." A legújabb
Tolnai Világlexikonban közreműködők száma ellenőrizhetetlen. De ily módon, összemosódva immár szereplő, író, olvasó, valóban létezik. Persze, a „boldog beavatottak"
számára.
Nemcsak terjedelménél fogva jellemző verse a gyönggyel töltött browning című.
A versmonológ narrátora, a balettiskola növendéke felidézi nyaralásuk színhelyét, egy
kis adriai szigetet, Vrniket. Az emlékezés előterében egy kék füzet tartalmának a leírása áll, amit a lány a szigeten olvasgatott. Vrnik lakói évszázadokon át abból éltek,
hogy eladták maguk alól a követ, elfogyasztva lassan szülőszigetüket. Ezt a hagyományt
folytatja (fejezi be) az utolsó élő kőfejtő. A helyszín attribútuma tehát a megszűnés.
Ezzel áll szemben a kék füzet, amely a megsemmisülés leírásával születik. A kék füzet a
lány apjáé, aki a gyöngy motívumához kapcsolódó jegyzeteket írt bele és egy novellát,
amely arról szól, hogyan lapozgatott valaki (az apa?) egy másik kék füzetben, egy halott ember különös jegyzeteket tartalmazó kék füzetében. Ezeket a kis kék füzeteket
lapozgatva ismernek magukra, egymásra, helyzetükre a poéma szereplői. A megszűnéssel párhuzamosan, a megszűnésből keletkezik a műalkotás, az elfogyás leírása teremti a
verset, „abból a kis szigetből vették ki a történelem színhelyeihez / a kulisszáknál maradandóbbnak vélt anyagot / és az űr maradt / azúrba foglalt űr maradt a helyén /
azúrba foglalt semmi / semmi-kő / azúrba foglalt semmi-ékkő". A megszűnésnek-teremtésnek számos képe közül csak a legjellemzőbbet, gyakori motívumát, a gyöngyöt
említem. A vers jelentés- és érzelmi tartománya a kötetben és a megírása óta (1984) kiteljesedett életműben (Wilbelm-dalok, árvacsáth) tovább gazdagodott. A módszer,
ahogy rögzít egy pillanatot, helyet annak minél szerteágazóbb asszociatív idő- és térbeli
kiterjedéseivel, olyan kivételesen fontos, egymást kiegészítő nagykompozíciókban igazolódott, mint a Wilbelm-dalok és az árvacsáth. Minél több lexikonszerűen ellenőrizhető részletet beemelni a költemények világába, bebizonyítva, igazolva annak létezését
(közben fassbinder meghalt [...] az antiiiákon él egy méhfaj melynek nincs fullánkja...),
igazolni, hogy valóban volt az a világ, amiről a vers szól, hogy valóban legyen, minél
gazdagabban legyen ez a versbeli. Bár a gyöngy a gyakori használattól már kissé megkopott. És a robbanások (Hiába robbantotta fel / a badobácsok (napférgek katonabogarak) / gyújtózsinórja / a napot...) is halkabban szólnak fülünkben (más költők is
rákaptak erre a képre, érzékeny lírikusok virágokat robbantanak verseikben). Az azúrt
is mértékletesebben kellene adagolni.
Meglepő nagyon közvetlen „istenes" verse (Félek velem kivételt teszel), egyelőre
nem világos, hogy ez újabb verstípussá lehet-e költészetében, vagy csak röpke ötletről
van szó. Hasonlóan különös az egyértelműen önmagához forduló, ötvenedik születésnapjára írott verse, a Mamma, egyike a kötet kiemelkedő, antologikus verseinek. Tolnai egyre hangsúlyosabb ritmikusságát is méltatnunk kell legalább egy mondat erejéig.
A Mi volt kérded a legszebb Dániában cím hangzásával, ritmusával Tolnai egyik emléke-

1994. április

91

zetes sora, verscíme, a vers maga egy nagyon személyes, mély alanyi költészet lehetőségeit mutatja meg. Motívumait újra és újra felvevő, megtisztító vagy további rétegeket
rájuk rakó technikájára emlékeztetve nem mondok újat. Arról, hogy ebben az esetben
egy versírói technikáról van szó, akkor tudunk megfeledkezni, ha a vers (egyéb eszközökkel) érzékelteti velünk, hogy egy olyan személyiség áll a szöveg mögött, másképpen: hogy áll egy olyan személyiség a szöveg mögött, aki számára fontos, hogy
mindezt közölje velünk, aki számára nem még egyszer megismételhető motívumként
fontos az azúr, a kanül, az angyalok, a zsilett, a csipke. Ilyen a Mi volt kérded a legszebb
Dániában, a Bayer-aszpirin, a Bus, A tarjáni siratófal, a Vérhas lepra etc, a Vérző raszter
stb.) A személyiségzavar ellenére ilyen a gyönggyel töltött browning is. (Nem tudja
ugyan megteremteni azt a személyiséget, akit szeretne, ugyanaz a személy szólal meg
itt is, mint a Dániában, mint az Ómamában, a Mammában akár. De ezt tudomásul
vesszük, mert az a személyiség a sikertelen átalakulás kudarcával együtt intenzíven jelen van.) Nem ilyen viszont a Dohnányi, az Udine, sajnos, nem ilyen Az őarcát alátétnek, A tengerről verselve, az Életjel, Az irokéz focista. De ne tovább! Tolnainak lényegében ebben a kötetben átfogott alkotói periódusával (mert egy-egy fejezete lehetne a
Gyökérrágó, a Wilhelm-dalok, az árvacsáth, sőt a Rokokokokó is) kapcsolatban ugyanis
van egy különös gondom: hogyan mérhető fel, hogyan, milyen szempontok szerint
értékelhető ez az életmű, ami itt mellettünk születik, és mi vagyunk a szereplői. Tolnai
különös kegyetlenséggel, örömmel hozza kellemetlen helyzetbe - versbe - környezetét: megírja őket. A szó szoros értelmében, ellenőrizhetően. Nem segít semmilyen elvonatkoztatás. Hiába figyelmeztetjük magunkat, hogy itt költészetről van szó, más az
élet és más a műalkotás, nincs esélyünk arra, hogy mindennapi tapasztalatainkat félretéve, érdeklődő, élményre váró olvasóként olvassuk könyveit. Az életmű ismerői akkor is ebbe a familiáris helyzetbe kerülnek, ha nem ismerik személyesen a szerzőt. Látják
fényképeit a könyveken, különböző, bizonytalan műfajú írásai, interjúi, egyéb alkalmi
megnyilatkozásai alapján, amelyek nagy része az utókor számára is fennmarad, az érdeklődő úgy szemléli ezt a világot, mintha maga is a baráti körhöz, a rokonsághoz tartozna. Örülhetünk, hogy ez az ember itt él köztünk - írja Darvasi, pontosabban idézi
azÉS-ben (1993. szeptember 3., 4. o.) megjelent „csöndes, családias szöszöléseiben" Parti
Nagyot, aki ezt alkalmilag mondta Tatán, nyilván szűk körnek, de hát mi mindenütt
ott vagyunk. Hogyan értékelhető ez a fraternizálás, amikor az olvasót bevonja mindennapi élete eseményeibe, rakosgatja előtte intim semmiségeit az asztalon, bizalmas apróságokkal állítja a maga oldalára, már-már érdekeltté, cinkossá teszi. Hogyan értékelhető
az, hogy megírja az én mindennapjaimat, tárgyaimat, szülőfalumat, engem? Hiszen
ismerjük magdit, petőfi sj-t, tudjuk, hol van a vakvágány. Hiszen naponta biciklizünk,
bicikliztünk el Szárits János légcsavaros-kerékpáros emlékműve előtt, „hiszen hogyan
lehet a tükörfürdős bakotát / a bakota tanító bácsi nélkül említeni / a tyúkok csipegették adorjánon az agyvelejét". Figyelhetek-e arra - én, a filológus - , hogy itt a gyökérrágó c. kötet egyik sorát variálja, amikor annak a tanítónak a haláláról ír, aki apámat írni tanította? Korlátok ezek vagy erények? Részünkről? Részéről?
Bármennyire szégyenletes, a Wilhelm-áAokat, az árvacsáthot, a Versek könyvét
szomorúan, nosztalgiával olvastam, olvasom. Közben-közben eszembe villan, hogy
most egy irodalmi alkotást tanulmányozok, netalán recenzióírás szándékával, megfigyelek néhány sajátosságot (általában a kevésbé sűrű, a kevésbé hangsúlyos versekben), a Tolnai-féle asszociatív verstechnikát, a sajátos szójátékokat, ritmikai futamokat,
de ezekben a könyvekben járva én Vajdaságra gondolok, Kanizsára, Szabadkára, Új-

92

tiszatáj

vidékre, Palicsra, Adorjánra, azokra a régi, azokra a mostani emberekre, akik szerepelnek a könyvben (akárha egy falusi amatőr színielőadáson játszanák Önmagukat), összeírta őket a Tolnai egy megszűnő életformáról, világról készülő lexikonba; a sajátos
szókincs, a mondatszerkesztés szülőfalumat juttatja eszembe, és valami olyasmit érzek,
amiről nem merném azt állítani, hogy esztétikai jellegű. De az ellenkezőjét sem. Mert
igazából minden jó regény ott játszódik körülöttünk, az ismert házakban járnak-kelnek
az emberek, otthon vagyunk Bovaryné normandiai világában (Péter, valóban Te lennél
Mme Bovary?)
Nem vállalom az értékelést. Értékelhető-e? Bizonyára igen. De nem találom azt a
mércét, amivel mérhető. Milyen mérce méltó az életműhöz? Wilhelmhez, az árvacsáthhoz, a Bayer-aszpirinhez... Nem tudom elképzelni, milyen irányt vehet ezután ez a
költői pálya, lehetséges-e tovább írni a lexikont. Összegzés helyett megfutamodom.
Korszerűtlenek lennének az eszközei? Már csak önmagát ismétli? Nem fejlődik, korábbi eszközeit variálja? Miről beszélünk? Miféle eszközökről? Hiszen magunk között vagyunk! Mi csak beszélgetünk. Mondjuk újra és újra ugyanazt, meséljük sokszor mesélt
történeteinket. Mióta is? Mióta tart ez? Lehullottak már a levelek? (Széphalom Könyvműhely, 1992.)

A nem-professzionista lírikus
T Ó T H ERZSÉBET: ARCOD MÖGÖTT MÁJUS
A lexikonszerű adatok ezúttal sokatmondóak. Tóth Erzsébet első verseskönyve,
az Egy végtelen vers közepe, 1979-ben jelent meg; a második, a Gyertyaszentelő 1982-ben;
a harmadik, az Arcod mögött május tizenegy évvel később, 1993-ban.
Vajon miről árulkodik a tizenegy évnyi kihagyás? Talán a megsűrűsödött politikai, közéleti események elől vonult háttérbe a költő? Ez így furcsán hangzik, mert ő az
első megszólalása óta szívvel-lélekkel politizált; több szabadságot követelt önmagának
és nemzetének, s a politika mindig létének centrumában volt a szerelemmel együtt,
úgy, ahogy ezt a hazai költészetben oly sokszor tapasztaltuk.
Más azonban felhajtóerőnek érezni a politikát a nem kívánt hatalom nehézkedésével szemben, és más élni vele, ahogy a bankár fialtatja tőkéjét, vagy mint ahogy a katona érvényesíti fölényét a fegyver birtokában. Tóth Erzsébet politikai töltésű költészetét a dac és a kockázat táplálta. Az igazmondás ma már kisebb kockázattal jár, mint
a nyolcvanas évek első felében. Gondolom, ennélfogva egy ideje nem a szembenállás,
hanem a békességkeresés vagy a félrehúzódás felel meg Tóth Erzsébet ízlésének.
A kritikus számára, aki elejétől fogva rokonszenvvel kísérte figyelemmel Tóth
Erzsébet munkáját, most némi zavart érez magában. Azt szeretné, ha a költő művészi
fejlődése, művének gyarapodása nem állapodna meg. De közben be kell látnia, hogy ez
az időszak - legalábbis az utóbbi négy-öt év - nem Tóth Erzsébet ideje, a vers, az alkotás szempontjából. A demokrácia, mint intézményesített állapot, neki olyan, mint hal-

1994. április

93

nak a víz, madárnak a levegő, az erdő. Nem kell küzdeni érte, nem kell beszélni róla,
nem érdemes az egykori szövetségesekkel vagy a meglepő átváltozáson keresztülesett
volt ellenfelekkel civakodni a részletkérdésekről - téli legyen-e az az erdő avagy nyári,
tavaszi-e vagy őszi, bükkös-e vagy tölgyes, amikor ilyen is, olyan is.
Nem lehet letagadni, hogy aminek Tóth Erzsébet kiugróan jelentős, Illyéssel
mondva „közügy" értékű poézise köszönhető, ugyanaz a korlátja, lehetőségeinek viszonylag könnyen kimeríthető volta egyúttal. Reá nézve meghatározóbb a kor, a helyzet, amelyben él, mint akit más dolgok ihletnek versírásra. Erénye, hogy verseit egy
rendkívül megnyerő, eredeti és természetes egyéniség hitelesíti. A Weöres Sándor által
kitalált költőnő, Psyché mondja önmagáról: úgy akar írni, hogy az olvasója érezze bőrének melegét, ha kell, körmei karcolását. Tóth Erzsébet ilyen költő: verseit olvasva
érezzük személyes jelenlétét, részeseivé leszünk érzelmi életének, ízlésének, örömének,
nagy nekiszomorodásainak, rokon- és ellenszenveinek, közösségi ügyszeretetének éppúgy, mint magánügyeinek és szeszélyeinek. Ezzel azonban leszűkül az a terület, amelyen hatékonyan kifejtheti költői működését: kizárja a kísérletezés szellemi kalandjait,
a lírai személyiség alakváltásainak én-megsokszorozó lehetőségeit, az alászállást a múltba, képzeletbeli világokba, kultúrákba. Amerikai útjáról is jobbára a honvágyat és a hazájáért érzett aggodalmat hozta haza, az ott szerzett ismeretségeken és az ottani punk
fiatalság vonzónak beállított gyorsfényképein kívül.
Erénye, hogy stílusa van, fölismerhető hangja. Ahogy kitűnő első kötete már a címével éreztette, jellegzetes monológ-hangvétel az övé: úgy beszél, ahogy gondolkodik,
ahogy érez, úgy stilizál, ahogy természetének, meleg érzelmességének és szigorú erkölcsiségének, nyílt szókimondásának és szabadságszeretetének a legjobban megfelel. Még
mindig erényéről beszélek, de már fenntartással, ha kimondom: jellegzetesen nemprofesszionista lírikus, ami ezúttal korántsem jelent „amatőrséget", költői képzetlenséget. írásmódja olyan hang és olyan stílus, melytől mindmáig nem nem tudott vagy
nem akart eltérni. Mint a színész, aki csak egyetlen típust, egyetlen karaktert játszik
remekül színdarabról színdarabra. Ez a jellem korántsem egysíkú - Tóth Erzsébet verseiben sok az öröm, boldog versei is vannak - alapjában véve mégis tragikának érzem,
ha már a színművészetből vettem a hasonlatot.
Hangja emelkedetten elégikus, bár hétköznapias részletezéssel idézi föl sorsára
kiható emlékeit, s olykor ironikus színezéket is használ. Hétköznapiassága teszi nőiessé: szívesen beszél öltözetéről, hajáról, arcáról, megjelenéséről. Tudja, hogy személyességéhez, költői alanyiságához ez is hozzá tartozik. Küllemének leírása nemcsak nemiséget fejez ki hatásosan (bár azt is), hanem jelentősebbé teszi mondandóját. Ennél is fontosabb, hogy van verseiben valami mélyen ismerős világfájdalmasság, amit én főként
azért érzek ismerősnek, mert ráismertet a korra és a benne élő, felelősen érző emberekre, és ez a szomorúság és már-már lemondó jóra szomjazás nemcsak a magunk mögött
hagyott korszakra jellemző, melynek romlasztó kavargásából ő mindig egy jó fejjel kimagaslott, hanem a mostanira is, mely annyiszor megcsúfolja ifjúkori reményeinket,
s alapértékeket kompromittál.
„Lassan megyek mintha aknákat kerülgetve" - írja, s valóban rejtett aknák jelenlétét érezzük jártunkban-keltünkben. Másutt is a bajt érzékelő sérülékenység jeleit mutatja közérzete. Dióhulláskor az idegszálai ezt jelzik: „Páncélos bogarak és csigák / ropognak így az ember talpa alatt... Hallom a diókat, ahogy ropogtatják a csontjaimat,
érzem úszkálni / véremben a nyálkás leveleket". Köze van tehát a természethez is,

94

tiszatáj

a látszólag történéstelen belső folyamatokhoz, ember és világ rejtett érzelmi kapcsolódásaihoz.
Úgy tud írni az irodalom életéről is, hogy nem kapjuk a másoktól megszokott
versengő dühöt, irányzatos fanatizmust és bosszúállást - vagy éppen számító hízelgést,
törleszkedést, klikkeskedést. Pedig személyekhez beszél - verseinek többségét megnevezett pályatársaihoz írja, vagy nekik ajánlja. Csalódottságát azonban nem rejtheti el,
amelyet nemzedéke iránt érez. Itt is elégikus hangja a legjellemzőbb: „valahogy
könnyebb volt / mikor még Nagy László és Pilinszky éltek / egy kicsit magasabban
hordtuk a fejünket... egyszerűen benne volt a levegőben hogy élnek / májusabb volt a
május szebb volt a szép / hidegebb volt a hideg / nos ez most nem mondható el senkiről sem / nem segít senki hogy könnyebb legyen". A maiaknak szóló szemrehányása
szelíden is szigorú: „Még hallgatom kései, fakó verseiket, de már ha megfeszítenének /
se tudnék meghatódni". Önmagát kimenteni a nemzedékből, melyet egykor „legendás
csapat"-nak vélt - már elég programnak: „...mintha nem az lennék, akinek akarták
hogy legyek: kékszemű hajasbaba / a fénylő fegyverek mellett, rongyból és porcelánból".
Illúziótlanul méri föl a kilátástalanságot, az újból értékvesztésre álló életet: „Ez
most más idő, valami oblomov-idő, egyszerre / gyerek-idő és vén-idő, játék-idő, minek
fölkelni-idő, / AZ UTAK, A TÁRSAK, A KIRÁNDULÓIDŐK VÉGE, Ó, IDŐ".
Verset persze ritkán ír egy költő jókedvében - de amerikai útját fölidéző versében a
rosszkedv és a Byron óta „világfájdalomnak" nevezett lelki kallódás a mélypont közelségére utal: „elindultunk volna egy kicsit nyugodtabban mint ahogy / itthon szoktunk
a lehetőségek szelíd heroin-poklából / mint akinek az élete még el sem kezdődött / és
akinek már végetért / de meghalni nem akar még".
Van azért más felnagyított költői pillanata is, mely ezt ellensúlyozza: „legyen
erőm a tündérek fejtartását gyakorolni". És van, amikor ténylegesen gyakorolja is ezt
a fejtartást: „csillagokhoz támasztott arccal mondom: / már te sem lehetsz elég, csillagom / ha látnál így estefelé / mikor gyávaságod perzselő mezőin elindulok."
Férfiakat megszégyenítő bátorsága, emberi tartása és tehetsége további gyakorlóteret követel a költészet folytatásához.

Jónás Csaba: Felderítés
A verseskönyv címének szótári jelentése az a tevékenység, amelynek során valakit
vagy valamit felderítenek: derűssé, vidámmá tesznek. Ám jelent a szó mást is: a katonai
szempontból különféle körülményekről való tájékozódás megszerzését. A könyvecske
néhány lapjának olvastán kiderül, ez a felderítés nem katonai műszó, de nem is vidámmá tétel. Hamar megsejthető, miféle felderítésről van szó; olyan műveletről, amely az
életről folytat tájékozódó megfigyelést. Maga a megfigyelés ugyanakkor hozza a másik
értelmű felderítést, hiszen eredményeképpen - amint a cikluscímek mutatják: Korai
öröm, Késő bánat, Ki nevet a végén — valamiféle derű mégiscsak megnyilvánul. Lassan
tisztulóban van mindaz, akár a borús ég, amit a szerző az életben megfigyelt, amit az
életben látott.

1994. április

95

Jónás Csaba 1968-ban született Budapesten, gimnáziumi tanulmányait Nagykanizsán végezte, majd a szegedi egyetem bölcsészettudományi karán lett hallgató. Könyve
megjelenésekor ötödéves volt. Ifjú ember tehát ó, akinek, ha helyet akar találni benne,
valóban fel kell derítenie az életet mindkét emiitett értelemben. Alighanem alapvető
élményéről tanúskodik a kötet nyitóverse: „Véres dráma játszódott le szombaton a délnorvégiai Farsund város egyik sportlőterén. Egy ismeretlen helyről támadó orvlövész
agyonlőtt két sportlövőt, akik éppen a lőtáblák előtt tanulmányozták eredményeiket.
A támadó néhány perc múlva meggyilkolta az áldozatokhoz siető két orvost is, majd
megsebesített két másik személyt is." (Az írás művészeté) Tehát az eredményeket hozó,
az örömet adó cselekedetek kiszámíthatatlan körülmények folytán vérbe fulladnak ez a tapasztalat. A további versekben is többször tapasztalható az efféle, az egyént elpusztító élet- és gondolkodásjelenségek megtalálása, leírása.
A versíró szinte mindenről úgy beszél, mintha egy újságba írna rövid híreket,
nyoma sincs a stílusban az irodalmiságot jelző vagy idéző hagyományos módozatoknak, hasonlóképpen nincsen verselés még az úgynevezett szabadvers szerinti fogalom
alapján sem. Nem a nyelvi kifejezésmód eljárásai tartják össze prózakölteményeit, hanem a legtöbbször nagyon is szűkre vont gondolati keret: „Ha a stílus természetes, nagyon meglepődünk, hiszen a természet ritka mesterség" - mondja a (kárhozat) című
versében. Másutt pedig azt olvashatjuk a stílusról, hogy megintcsak a lényeg hordozója: „Márpedig aki a szavakban csal, az nemcsak az életet sinkófálja el, hanem a csók
lehetőségét", vagyis az öröm és a bánat felfogásában egyenlő a természetességgel és a
csalással. Mégis a szavaknak, a beszédnek az erejében hisz a fiatal költő: „Ez a mondat
az életedbe kerül. És ha odakerül, ott is marad." (Későbánat) Ez a paradoxonba forduló
kifejezésmód is jelzi, hogy a szerző törekedik a gondolkodásmódok felderítésére, és
megtalálására is. Jól mutatja ezt a Berkley, a Filozófia és Az időjárás. Tapasztalatai némelykor végletesen kiábrándítók: „A sétálók, ezek a legérzékenyebb anakronisztikusok, mindenekelőtt az időjárásban fejtenek ki roppant tevékenységet. Elvetik az időjárásból a célt és az irányt - így az lépésről lépésre elbizonytalanodik, fokról fokra tisztázódik, míg végül elpárolog" (az időjárás), ám azt találja önmagára érvényesnek, amit a
Napló című versben mond ki: „A visszapillantó-tükörből vezetek, és sohasem tévedek."
Hasonlóképpen bízik saját magában: „Az emberek közé, az utcára csak álöltözetben,
arcomat eltakarva merészkedem. Megtanultam, hogy ami rám nézve veszélyes, az másoknak halálos" (A Doppelgänger). A dolgoknak visszafordított képpel való rajzai olyan
kicsiny mozaikképeket eredményeznek, amelyek magát a költőt teszik derűssé: „A kicsiny, mulandó dolgok nagyon szépek, szemben a nagy faragott kövekkel..." (filozófia),
ezért azután az emberi élet végső helyén - a szintén groteszk rajzot adó visszapillantó
tükörből láttatott - temetőben is kicsiny, mulandó dolgok történnek: „A világ első önkéntes temetőjében járunk. Fiatal és kevésbé fiatal emberek strandpapucsban, fürdőköpenyben a kőasztalok körül ülnek, vagy a márványoszlopoknak támaszkodnak,
vagy tenyerükbe rejtik arcukat, míg fényes koponyájukra madár, lepke vagy bogár nem
száll" (Egy kockadobás nem törli el a véletlent).
Jónás Csaba nem tisztít meg talált tárgyakat, jobbára csupán körvonalazza, miket
talált és merre. Nem akarja - rokonszenves módon - találmányait másokra tukmálni:
„...igyekszem észrevétlenül tudatos maradni, kezemben tartani a cselekmény szálait.
A látható mögé kerülve kell a táj szerkezetének ismeretével visszaélnem..." (figyelem)
Mindemellett tudatában van, hogy még csupán felderítéseinek kezdetén van: „Napjaimat logikával, fütyörészéssel és sétával töltöm. Hőn vágyom, hogy több eszem lenne,
és végre mindent világosan láthatnék" (Napló).

96

tiszatáj

A Felderítés olvasóinak is a látható mögött fel-felsejlik már az a lírai tájék, amely a
szerző világa. Nem teljes az áttekintés persze, nem is mindig tiszta a kép a prózaköltemények keresőjében, így a versképek néhol elmosódtak, néhol nem szerencsés a képkivágás sem, itt-ott a témaválasztás sem. Egészében mégis látunk valamit, s olyat, mint
ami egy törvényszöveg első olvasásában szokott előtűnni: a rend alakításának kereteit.
A második olvasás, a következő felderítés bizonyára alakítani, erősíteni fogja a kereteket, s (nyelvi) anyaguk nemességére is jobban törekedik majd. (JAK-Pesti Szalon, 1993.)

S•Z^TAE^ZJRT'

<\S7SB«JL

A századvég szellemi körképe címmel március 4-én és 5-én rendezett
tanácskozást Budapest-Zugló Önkormányzata és a Németh László Társaság.
A nagy érdeklődéssel kísért programban - többek között - Sándor Iván,
Göncz Árpád, Nyíri Kristóf, Vekerdi László, Szilágyi Akos, Kiss Gy. Csaba,
Grendel Lajos, Szőcs Géza, Balassa Péter, Thomka Beáta, Cs. Gyímesi Eva
és Donáth László tartott előadást.
*

A Tiszatáj és a JATE Összehasonlító Irodalomtudományi Tanszéke közös kiadásában Közép-európai változatok címmel jelent meg az
a kötet, amely a lapunkban 1992 áprilisától 1993 tavaszáig tartó vita
anyagát tartalmazza. Fried István professzor vitaindítója és „záró-nyitó"
tanulmánya mellett Juhász Erzsébet, Vekerdi László, Sándor Iván, Alois
Woldan, Pomogáts Béla és Heiszler Vilmos hozzászólását közli az
Olasz Sándor szerkesztette könyv, melyhez Annus József írt bevezetőt.
A kiadvány könyvárusi forgalomba nem kerül, de szerkesztőségünk
címére küldött 100 forintos postai utalvánnyal megrendelhető.

Közép-európai
változatok
Álmok és realitások

•P

Ára: 40 Ft

