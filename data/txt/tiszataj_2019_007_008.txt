Ára: 600 Ft
Előfizetőknek: 500 Ft

73. É V F O L Y A M

Battai Detre István
Peter Brezňan
Németh Gábor Dávid
Normal Gergely
Petőcz András
Ivan Štrpka
Jan Těsnohlídek
Jiří Žáček
versei
Bene Zoltán
Jódal Rózsa
Peter Šulej
prózája
Gion Nándor hangjátéka
Petőcz András hatvanéves

Az 58. Velencei Képzőművészeti
Biennáléról

9 770133 116008

7–8

TISZATÁJ 2019/7–8

Írások a magyar századforduló
irodalmáról

2019. július–augusztus

19007

CMYK

Tartalom
LXXIII. évfolyam, 7–8. szám / 2019. július–augusztus
BATTAI DETRE ISTVÁN check out; Itt ragadt birtokjelzések; Közbeszerzés; Thelma feltámadása ......................................................................................

3

NORMAL GERGELY

ma inkább ünnepeljünk ......................................................................

6

BENE ZOLTÁN

Isten, ítélet (részlet a regényből…) ............................................... 10

JÓDAL RÓZSA

Ki vagyok én? .......................................................................................... 20

GION NÁNDOR

Jéghegyek fölött (hangjáték) ............................................................ 26

PETŐCZ ANDRÁS

Zágráb; Most akkor Nizza; Minden egyszerre üzen ............... 40

Hatvan (Bakonyi	István beszélgetése Petőcz	Andrással) .................................................. 43
ZALÁN TIBOR

Tűnődések Petőcz András hatvan évéről ................................... 47

BORS ANNA

Beton; Késő; Ha még kérdeznék ..................................................... 51

HORVÁTH EVE

istenes vers .............................................................................................. 53

NÉMETH GÁBOR DÁVID Fétisgombóc ............................................................................................ 55
JONATHAN WILSON

Életcélok (Mohai	Szilvia fordítása) ................................................ 56

PETER CLARKE

Tabu (Mohai	Szilvia fordítása) ........................................................ 58

PETER ŠULEJ

Együtt (3. sz. függelék…; Átmenetféle az ötödik fejezet és
a negyedik függelék között…) (Dobry	Judit fordítása) ........... 61

PETER BREZŇAN

a mozgás vonalai; minden dologban (Csehy	Zoltán fordításai) ........................................................................................................... 65

IVAN ŠTRPKA

Könnyű füst; Perceval / Foszlányok (álomutazások);
A halál sem? (Wawel 2013) (Csehy	Zoltán fordításai) .......... 70

JIŘÍ ŽÁČEK

Köszi; Nyam-nyam szonett; Szonett egy hűséges barátról,
William Shakespeare szíves segítségével; Hercegnőcskék
(Haklik	Norbert fordításai) ............................................................... 73

JAN TĚSNOHLÍDEK

trauma; a legjobb vers; attól kezdtem félni hogy meghalok;
otthon; rák (Vörös	István fordításai) ............................................ 76

GÖMÖRI GYÖRGY

Elvándorlók és elvágyódók ............................................................... 81

FAZEKAS JÚLIA

Szelídített vadállatok. Állatok és karakterek összefüggése
Gozsdu Elek prózájában (Gozsdu Elek: Az étlen farkas) ..... 84

BALOGH GYULA

Krúdy és a folklór .................................................................................. 97

POLGÁR ANIKÓ

Rebbenő tollruha, rügyre váró ujjak. Mítosz és női önkifejezés Lesznai Anna Meluzina-verseiben ............................. 112

ZSADÁNYI EDIT

Többgenerációs női szubjektivitás Lesznai Anna Hazajáró versek című kötetében .............................................................. 121

HERCZEG ÁKOS

A megtalált művészidentitás önfelmutató verse. Ady
Endre: Az ős Kaján ................................................................................ 134

mérlegen	
HÖRCHER ESZTER

A macska költője – a költő macskája (Petőcz András:
A macska visszatér) ............................................................................. 151

BERETI GÁBOR

Küzdelem a saját nyelvért (Fehér Renátó: Holtidény) ......... 156

SCHELHAMMER ZSÓFIA A nyúlon innen, a nyúlon túl (Mán-Várhegyi Réka: Mágneshegy) ..................................................................................................... 160
MOLNÁR ZSUZSA

Szép zűrzavar (Garaczi László: Hasítás) ...................................... 163

JANCSOVICS KLAUDIA

Korunk levélregénye (Ács Margit: Párbaj) ................................ 167

KOLOZSI ORSOLYA

Karcolatok a Kék Acélból (Juhász Tibor: Salgó blues) .......... 170

GAJDÓ ÁGNES

Újrateremteni a múltat (Füzi László: Az idő keresése) ........ 172

LÁBADI ZSOMBOR

Az elkötelezettség dilemmái (Losoncz Alpár: A hatalom[nélküliség] horizontja) ...................................................................... 174

ROGINER OSZKÁR

A név mint tükör, szimbólum és eszmei konstans (Szarvas Melinda: Tükörterem flamingóknak) ................................... 179

művészet	–	58.	Velencei	Képzőművészeti	Biennálé	
ABAFÁY-DEÁK CSILLAG Neverland ................................................................................................. 182
KÖLÜS LAJOS

The end of a dream? ............................................................................. 186

Az	utolsó	oldalon	
SZÍV ERNŐ

Szégyen ...................................................................................................... 189

Illusztrációk	
Válogatás az 58.	Velencei	Képzőművészeti	Biennálé	anyagából a címlapon (Anicka Yi:
Biologizing the Machine), az 5., 25., 46., 50., 55., 60., 64., 69.,
72., 111., 155., 178., 181. és a 185. oldalon.

BATTAI DETRE ISTVÁN
	

check out
Néztem, ahogy távolodsz.
A reptérre vezető aszfaltúton
befoltozott repedések
és a zötyögésen átszűrődő szívdobogás.
Mintha egyenlően elosztott kátyúkon át
utaznánk.
Ágoston azt írja, hogy ha minden elnémul,
akkor hallhatod Istent.
Friss hó ropogását, liftaknák zúgását,
a hidegben konzerválódik a póz.
Amiben elváltunk,
ahogyan én
fordulok el először.
Csend van, a tavasz előtti feltámadásé.
Egy kis halál a szád szélén.
Végigfutok a repedéseken,
amiket magam mögött hagytunk.

Itt ragadt birtokjelzések
	
A kalaptartón felejtett
töviskoszorút nem vetted észre,
pedig hetek óta ott van.

„

4

tiszatáj
A kilincsért nyúltál,
ahogyan varjak rugaszkodnak el
a földtől, elegánsan,
a közeledő villamos elől.
Ez a sínpár
– ahogyan az összes
párhuzamos,
széttart vagy összeér,
attól függ, a szoba
melyik pontjából nézem.
A Moszkva térre
képzelem magunkat.
Vagy inkább a teret, körénk.
Mérnöki műhiba,
de ott sokszor olyan,
mintha nem lenne idő.
Ha nem mondok semmit,
nincs, amire ne válaszolj.
Körbebetonozott fák agóniája.
Van bálnadal, méhtánc,
én meg már kifogytam a hogyanokból.

Közbeszerzés
Csillagrácsunkat bontogatod.
Állítólag vége az építkezéseknek,
és mi a látványterveken az idő
hullamerev metálprotézisében tangózunk.
Történik valami.
Közöttünk.
Vagy egyedül, közötted.
Mint érett mákfejek csörgése.

2019. július–augusztus

5

A cigarettafüst csak szigetelőanyag,
így hát eldekkeljük egymást
ad	acta.

Thelma feltámadása
	
a tengerparton ébredek
fekete varjakat köhög fel az éjszaka
itt minden pont annyira tágas,
hogy elbújni már ne tudjak
vékony földnyelv a világítótoronyig
itt hallani Istent,
és ez az egyetlen hely, ahol még meghallgat
az eső mocskos függönyt húz a horizontra
félek, de nagyobb térben több félelem fér el
a függöny mögötti csillagrácson
patkányok fognyomai
a másik oldalon sötétebb már nem lehet

EL ANATSUI – GHÁNAI PAVILON

„

„

6

tiszatáj

NORMAL GERGELY

ma inkább ünnepeljünk
1.
ott pislákol a sötétben
utódokat tartunk, hogy elfújják
ha elbóbiskolnak, elbujdokolunk
hogy maradjon a kép
egy közös fotónk a világnak
ahol új cipőben kirándulunk
fodrozódik a patakban a pernye
lobogó szalmaszín hajak
a rét lángol, valami mégis féken tart
hangosan pöndörödnek a levelek
értetlenül néznek ránk
térdtől amputált horgászok
leszakadt úszók rezonálnak
pulzálnak mint a sötét anyag
azt teszünk veletek, amit akarunk
őrjítő kíváncsiság, furdaló rémület
a borotvált majmok elhozzák az örök vákuumot
fák közé menekülünk
a törzsek minden oldala mohás
részecskegyorsítóban száguldunk
a fenyőillatú toboztestben
vakon futnak a vadak körbe
ellenfényből zuhanó kövek
a sziklafal soha nem ér véget
a kör peremén imbolyogunk
míg el nem alszunk, alászállunk
az összes fiú és az összes lány
2.
nyereg nélkül lovagolunk
őslakos down-kórosok

2019. július–augusztus
az árokból figyelnek
az élő és igaz istent
fürdőzünk a tekintetekben
pikkelyes testek a pajta körül
a kovácsok megpihennek
szemeiket tojáshéjak védik
kötényük és kesztyűjük alatt
meztelen nyákos króm
aki felesküdött a vasra
annak kohó a temploma
szirének nem kábíthatják
a mi fényünk csak
szürke árnyék
nesztelen regiment
3.
szalmába dugott fejünk
valami túlvilágit szagol
szilánkot keverünk a langyos tejbe
nem merünk visszaaludni
nehogy folytatódjon az álom
lesz alkalmuk meghálálni
nővéreim, vérbajos ringyók vagyunk
a vásárban vastablettát kapunk
fattyainknak mindent megadunk
és még annál is többet
húskonzervbe fogakat és csőrt
4.
eggyel kevesebb ember tudja a nevünket
ólomgolyók a bokákon
mély homokban szántunk
ragyogó arccal nyugtázzuk
a kaleidoszkóp képe
tökéletes virággá áll össze
a világ tökéletes káoszba fordul át
titokban megköszönnénk de
elengedjük, nem könyörülünk

7

„

„

8

tiszatáj
stációkon megyünk
rövidítünk visszaesünk
majorok szénáját lúggal itatjuk át
katasztrófát kívánunk
egymás szívében férgeket találunk
a herceg birtokolni akarja az utat
összekötni a tereket
körletellenőrzést minden nap
kráter szegélyén lépdelünk
a háló árnyéka arcunkon fut
pontosan kiszámolt poligon maszkok
elnyerjük amit nem akarunk
örökíteni próbálunk
de csak egymás szívében sikerülhet
horgászok vartyognak, mint a sirályok
a legsötétebb éjszakán
összesúgnak hátunk mögött a kikezdhetetlenek
köpéseik sisteregnek a járdán
a herceg újra a kaptárba nyúl
6.
mi vagyunk a termelőszövetkezet
az a vasszagú
kuvaszok megkötve
láncaik csörögnek az utcákon
útlevelet vizsgál egy belső hang
óhajtó mondatok telnek tőlünk
ez bábország, pokoli birodalom
félelemből épült városok
vasfüggöny mindkét oldalán
ez létromlás, beszorult madarak
a látóhatáron vibrál a kép
és a szélben csak tátognak ránk
mi kezeltek megtesszük
ürülékünkkel kenjük a cella falát
így telnek napjaink
megannyi immunválasz

2019. július–augusztus
7.
kovácsoltvas felhők alatt
vágyálmok ébren jönnek
végítélet víziói, gyógyító szándékkal
üszkös gerendák jelzik a helyet
ahol a lányanya lúgot főz
rövidülnek az árnyékok a táltos fája körül
szocializációs elvárást köldöknél vágjuk le
arccal megyünk a tudattalanba
ahol a valóság álmatlan
fürkészve gyűlnek a szagra
zavarodottan köröznek
felfedi kilétét a torz, elszívja az erdő a kínt
8.
ellipszis pályán kering
ha odaérünk ébressz fel
ha majd távolabb kerül
elhagyja őrhelyét
ami tudatba elültetett
felváltja a téveszmét
a hallgatag bizonyosság
addig gyönyörködünk bennük
milyen drámaian szép, ráfeledkezünk
a beszorult madarakra a látóhatáron
ahogy vibrál a kép és a szélben csak tátognak ránk

9

„

„

10

tiszatáj

BENE ZOLTÁN

Isten, ítélet
RÉSZLET A REGÉNYBŐL , MELY RÉSZLETBEN S ZÓRÁD L ŐRINC MEGÉRKEZIK
SAJÁT TÖRTÉNETÉBE

Miután bálvány előtt térdepeltem, majd megtaláltam az utam az erdőből a város falai közé, visszatértem a Szent Miklós-kolostorba, és rögvest a perjel elé járultam,
hogy közöljem vele a döntésemet. A perjelt először fölbőszítette, hogy nem vagyok
hajlandó csuhába öltözni, ám idővel megnyugodott, és nem abajgatott többet. Harmadnap már újfent szépreményű fiatalembernek nevezett, és atyai pártfogásába
vett. Ez arra indított, hogy meséljek neki a bálványról, amit az erdőben, a vad űzése
közben találtam (azért a bálvány előtti térdeplésről inkább nem tettem említést).
A perjel figyelmesen hallgatta a beszámolómat, közben-közben, mintegy nyugtázva a hallottakat, bólintott. Miután befejeztem, így szólt:
– Helyesen tetted, amit tettél, fiam. A Sátán elől elinalni nem szégyen! A bika bizonnyal az ördög bérese lehetett. Kizárólag alázatos hited mentett meg urának
bosszújától.
– Atyám legényei között szolgáltak kunok, a mi vidékeinken amúgy is gyakorta
kószálnak állataikkal – emlékeztem vissza elmélázva –, azok között akadnak bálványimádók számosan. Persze nem atyám emberei, ők valahányan erős hittel hisznek Urunkban és egyházában, de a kódorgók igen nagy része nem fogadta szívébe
Krisztust.
– A kunok alig száz esztendeje jöttek erre a földre, makacs, pogány népség.
Messze állnak még az Úrtól! Ha nem lennének használható katonák, régen ki kellett
volna irtani őket! De nem csak köztük élnek még bálványimádók, ne hidd! Ámbátor
tény, hogy a kunok, jászok és besenyők élen járnak a pogányságban.
A perjel elgondolkozott:
– Úgy hatvan évvel ezelőtt elődöm, Simon mester, ennek a kolostornak akkori
perjele és az ország hit-tisztaságának legfőbb védelmezője és vizsgálója folytatott le
nevezetes pert bizonyos Látód fia Hanus mágus ellen. Az inkvizíció a Győr vára melletti Csanak faluban történt, Moys úr, Sopron ispánja segítette elődömet az ítélkezésben, a nem sokkal korábban megboldogult II. István király udvari orvosai, Albertus és Mathias urak jelenlétében. Azt suttogták a népek, hogy ez a Látód fia Hanus
mágus a falvakban és az említett Győr külvárosaiban és telepein társaival együtt
sok súlyos betegséggel küszködőt meglátogatott; azoknak a vizeletét összegyűjtötte
vagy külön-külön megvizsgálta. A betegeknek a testét és tagjait megtapogatta, majd

2019. július–augusztus

11

„

szirupokat itatott velük, hogy a gonosz lelkek ellen gyakorolja az ördögűzést. Azt is
beszélték, hogy áthágta a szeméremérzés határait, és a női betegeket ágyaiknál
meglátogatta, testüket, melleiket, hasukat megérintette. Ez a Hanus a betegeknek
azt mondta: „Én téged meggyógyítlak Hakit nevében, ha hiszel nekem!” A gyógyításokért pénzt kért és várt. A tiszta hitű Simon mester, királya személyes parancsára
folytatta le a nyomozást.
A perjel a szoba hátsó traktusába ment, rövid ideig keresgélt, majd egy könyvvel
tért vissza, azt fölütötte, és az abban olvasottak alapján ekképpen folytatta:
– Mócsa fia Márk, a győri püspök íjásza elmondta, hogy jól ismeri Hanust, de
a társait csak látásból. A per során azt vallotta, hogy a nemrégiben végigszenvedett
betegségében, Keresztelő Szent János születésének napja körül, Hanus sámán meglátogatta őt betegágyánál, megnézte és megvizsgálta vizeletét, és oly szorgosan
gondozta őt, hogy azt hiszi, ha Isten és az említett sámán nem lettek volna segítségére, a betegségből nem gyógyult volna ki sohasem. A megszűnt betegség Szent Vitus dühe volt, amelyet veszett kutya harapása okozott. Arra a kérdésre, hogy a gyógyításnak voltak-e jelenlevő tanúi, azt válaszolta, jelen volt a felesége, a fia, Marcel,
a leánya, Borbála, valamint Harsán, akit a nép nyelve bács néven nevez, végezetül
Duru, az említett Hanus szolgája. A betegségek fajait, melyeket a sámán gyógyítani
szokott, a tanú nem tudta fölsorolni, mert nagyon sokfélék azok. A vádlott gyógyító
művészetéről úgy nyilatkozott, hogy a sámán, aki őt nagyon sokszor meglátogatta a
vár melletti házában, jobban gyógyít, mint a városban lévő orvosok. Ördögűzésről
viszont nem tudott semmit, Hakit szellem nevét sem hallotta említeni. Az orvosságok mineműségéről csak annyit tudott, hogy a sámán neki egy italfélét adott, egy világos színű folyadékot, amelyet népi nyelven somának neveznek. Mielőtt megitatták
volna, Harsán bács előzőleg megízlelte az italt. A mágus famulusainak a tennivalóiról a tanú azt mondotta, hogy egyikük litániákat énekelt, míg a másik, a Duru nevezetű, a gyógyfűkeveréket készítette el, és minden szükséges készség odanyújtásával
segédkezett. A gyógyítás költségére vonatkozólag azt vallotta, hogy sem maga az
említett Hanus, sem segédei semmiféle pénzt nem akartak elfogadni. Arra a kérdésre, hogy amiket elmondott, mindazt barátságból, gyűlöletből, esetleg egyéb okból
mondotta-e el, azt válaszolta, hogy az esküje szerint csak a való igazságot mondotta.
– Ezen kívül a Márkon kívül még hét tanú vallott a mágus ellen, mások mellett a
Csanak faluban lakozó Orsolya, bizonyos Dénes özvegye. Ő esküje szerint vallva elmondotta, hogy Szent Kristóf ünnepe körül nagy láz öntötte el, betegségében meglátogatták az orvos magisterek, többek között egy fráter a Szent János ispotályosok
közül, úgyszintén a boldog emlékű király volt orvosa, Albert mester és még mások,
ám egyikök sem tudott rajta segíteni. A betegség annyira hatalmába kerítette, hogy
az említett ünnepet követő szerdán már beszélőképességét is elveszítette, és az orvosok halottnak vélték. Meg is halt volna, ha ez a Hanus sámán meg nem jelenik a
házában. Mihelyt megérkezett, azonnal megvizsgálta a vizeletét, megtapintotta az
érverését, majd először valami átlátszó folyadékot, utána meg egyfajta szirupot

„

12

tiszatáj

adott neki inni, ezek után ott maradt alvókamrájában, hogy ápolja. Oly nagy gonddal kezelte őt, hogy Isten segítségével a vallomástétel idejére újra makkegészséges
lett, teljesen elmúlt a láza. A bizottság tudakolta tőle, látta-e, hogy a vádlott sámán
és segédje másokat is meglátogatott a városban vagy a környező falvakban gyógyítás céljából, mire a kérdezett azt válaszolta, hogy ő személyesen nem látta, másoktól ellenben hallotta, hogy sokakat gyógyítottak. A gyógyítás lefolyására vonatkozólag még elmondta, hogy amikor a sámán a betegszobájába lépett, botjával a négy égtáj felé ütött, az élelmiszerekre, ruhákra és mindennemű használati szerekre valami
folyadékot hintett, a küszöböt ujjaival tisztelettel érintette, élénk szóval énekelt a
gonosz szellemek ellen, mondván: „Hakit, Hakit, távozz ebből a házból, hogy sem
föld felett, sem föld alatt ne legyen semmi hatalmad!” Arra a kérdésre, hogy a vádlott sámán pénzért vagy más anyagi előnyökért látogatta-e őt meg, a tanú válasza az
volt, hogy a nevezett Hanus nem kért semmit, és a neki felkínált pénzt is visszautasította.
A perjel lapozgatott a könyvben, közben hümmögött, tekintete rövid ideig a
semmibe révedt.
– Még érdekesebb – szólalt meg idővel −, amit egy Janka nevű asszonyszemély
vallott. Hallgasd, fiam, olvasom: Janka, a királyi íjászok néhai parancsnokának, Jakab mesternek özvegye, aki szintén Csanak faluban lakik, esküje szerint elmondta,
hogy nemrégiben vesebántalmai támadtak, miért is Esztergomba szállították az ottani Szent Lázár kórházba, hogy ott keresse a gyógyulást. Tizenegy napig feküdt ott
súlyos betegen, hogy a János-rendiek mestere és fráterei megállapítsák a baj okát,
de semmit sem értek el. Mikor a tizenkettedik napon a sikertelenség miatt türelmetlen lett, visszavitette magát házába, és miután sokat hallott Hanus sámán gyógyításai felől beszélni, elhívatta őt magához. Mikor a sámán megérkezett, megnézte
az asszonyt az ágyában, megtapintotta ütőerét, megvizsgálta vizeletét, és mihelyt
ezzel végzett, azt mondotta, hogy Isten segítségével újra egészséghez juttatja. Ezután több napon át meglátogatta őt, s olyankor inni adott neki valami csodálatos
vízből, amely kristálytiszta volt, és amelynek erejétől hamarosan újra egészségessé
vált. Arra a kérdésre, hogy tudja-e, miből volt a nevezett folyadék, az özvegy azt válaszolta, hogy szükségtől késztetve ő maga is megkérdezte a sámánt egyes gyógyfüvek erejéről és hatásáról. Erre Hanus azt felelte, hogy „jobb, ha a füvek nem találhatók mindenütt, mert nem mindenkinek adatott hatalom a természet titkos erőinek
keverésére, hanem csak azoknak, akiket az Ioltenrim kiválasztott, és akik sohasem
tértek el a küszöb árnyékában élő régiek szellemétől.” Megkérdezték a tanút, hogy a
nevezett sámán a régi pogányok gonoszságait vagy az elvetemült eretnekek babonáit a betegek között terjeszteni törekedett-e? Mire a kérdezett válasza az volt,
hogy előtte a sámán soha hitbéli dolgokat nem említett, sem azt nem vette észre,
hogy őt be akarja vonni valamilyen babonába. Állítja róla, hogy csak mint gyógyító
látogatta meg. A bizottság afelől is érdeklődött, nem lehet-e, hogy a sámánnak szándéka lett volna a babonaság terjesztése, csak alkalma nem adódott erre? Mire a tanú

2019. július–augusztus

13

„

azt válaszolta, hogy a szándékokról csak Isten mondhat ítéletet. Hogy a sámánnal
megállapodott-e a gyógykezelésre vonatkozólag valamilyen összegben, arra azt a
választ adta: a gyógyító semmit sem fogadott el tőle, csak tejet és kenyeret. Arra a
kérdésre, hogy látta-e a sámánt más betegekhez menni, vagy jelen volt-e ilyen esetnél, azt válaszolta, hogy nem, de hallotta többektől is, akiknek a nevét nem ismeri,
szóval hallotta, miszerint Hanus sok beteget meggyógyított, és csodatevő híre közszájon forog. A meggyógyult betegek nevei között megemlítette a Jeremiás zsidó
nevét, akit a gutta nevű bajból kúrált ki. De a patkolókovácsok mesterét is talpra állította, aki már nem tudott járni; és ugyancsak meggyógyította Jakab úrnak, a vendéglősnek unokáját, aki fejbántalmakban gyötrődött; valamint a fiatal Demeter katonát, aki Szent Vitus táncában szenvedett; és másokat, akiket nem ismer. Feltették
neki a kérdést, hogy a sámán csak mint orvos látogatta-e meg híveit, vagy más minőségben is? Azt válaszolta, hogy az említett Hanus mágus házasságkötési szertartást végzett a püspök íjászainak új parancsnoka és Orsolya asszony között a vár közelében, és hogy Csanak faluban ő vezette a táncmeneteket az új kenyér ünnepén.
Megkérdezték afelől, hogy mit tud Hakit, a rossz szellem természetéről, és vajon
miért emlegette a nevét annyiszor a vádlott? A tanú azt felelte, hogy bizonyosat
nem tud, de azt hallotta a saját anyjától, hogy az említett szellem, mihelyt a Hold följön az égre, bizonyos társaival összeállva, meghatározott időben, meghatározott helyen összejövetelt szervez. Ennek a találkozónak a helye parlagon áll, és sem apró,
sem lábasjószág rajta meg nem él, emberek jelenléte lehetetlen, mert nincs rajta
semmi lehetőség az életre, csak a rablásra és harácsolásra. Itt tartják gyűléseiket a
gonosz lelkek, akiknek a feje Hakit, férfiak, asszonyok és mindkét nembéli gyermekek ellen, az egész emberi nem elvesztésére szövetkeznek. Mikor azonban a Hakit
nevét kiáltják, annak el kell tűnnie, mert elveszíti hatalmát, miután ereje ördögi nevében van. Megkérdezték a tanút, hogy hisz-e Hakitban, mire ő nemlegesen válaszolt, és igazolásul fölkínálta, hogy a keresztény vallás szentségére is fölesküszik.
Lélegzet-visszafojtva hallgattam a barát szavait. Amikor bevégezte a beszédet,
megkérdeztem:
– És mi lett ennek a Hanus mágusnak a sorsa?
– Íme, a per záradéka: így folyt le és fejeződött be előttünk Hanus sámán és társai ellen folytatott inkvizíció Szent Lukács evangélista ünnepét követő szombaton,
Moys gróf mint a törvényszék elnöke és Simon mester, az eretnekségek inkvizítora
jelenlétében. A hit ellen nincs panasz. A tömlöctartó őrizete alá utasíttatik, hogy
rendelkezésre álljon… Azt gondolom, vélhetően elnyerte méltó büntetését – pillantott föl a könyvből a perjel.
– Én is valami Hakit-féle bálványra akadhattam? – kérdeztem reszkető hangon.
– Talán – vonta meg a vállát a perjel. − Sok pert folytatott le Szent Domonkos
rendje az évek során, mágusok, boszorkányok és más förtelmek ellen. Ez a Hanus
még a kisebb bűnösök közül való volt. Nem úgy a Degesd nevű táltos, aki a zalai
Szent György-falva kápolnáját megszentségtelenítette és lerombolta, a szentek ké-

„

14

tiszatáj

peit megszentségtelenítette, összekaszabolta. Abban az ügyben is Simon perjel járt
el a kisebb testvérek egyikének, János fráternek és Moys ispánnak segedelmével.
Megint a könyvből citált:
– Kundi fia Simon szűcsmester, aki tudomása szerint talán 75 éves, így vallott,
ahogy következik: kisded, gyermek, ifjú és férfi korában mindig Szent Györgyfalván, a makkoltató kondások között élt, nevelkedett. Nagyszüleitől és szüleitől
hallotta, hogy Degesd családja már az emberemlékezet előtti időkben is a faluban
élt. Azt is vallotta, hogy a nevezett atyja molnármester volt és egy halastavat birtokolt, amelyben a tanú gyermekkorában sokszor fürdött. Ennek a tónak a bal partján
állott a kápolna, benne egy lovas szentnek fából készült szobrával. Hogy ki építette
a kápolnát, senkitől sem hallotta, de azt biztonsággal tudja és vallja, hogy az emberemlékezet előtti idők óta fennállt, és a falubeliek és molnárok meséiből azt is tudja,
hogy azon a helyen, ahol állt, valamikor fehér lovat szoktak áldozni. Biztonsággal
hallotta azt is, hogy az öreg táltos a kápolna padlózatába süllyesztett sírkő angyalainak a szájába köpött és a szenteknek arcára taposott. Hallotta a tanú még azt is,
hogy sok beteget visznek a vádlott házához, még a mai időkben is, és hogy sokan hívatják betegeikhez, különösen a szülő asszonyokhoz, akiket a küszöbre ültet a régiek szokása szerint. Hallotta és látta is, hogy lovakat is gyógyít, és ha azok nem fogamzanak, akkor farkuk alját varázsfűvel szél irányából megdörzsöli, hogy szüljenek, a teheneknek alfelébe meg flótával fújat, hogy azok megduzzadva több tejet adjanak, és hasonló varázslattal él a méheknek énekelvén. Azt is hallotta, hogy a vádlottat csodatevőnek nevezték, és hogy falujába visszatérve a megégett templomocska romjait látta, de a tűz szerzőjét vagy okát nem ismeri. Azután itt van még Miskei
Benedek, királyi katona a sümegi várból. Ő látogatóban lévén Szent Györgyfalvában lakozó rokonainál, a bizottság előtt önkéntes akaratából megjelenve, a jelenlevő inkvizíció tagjait kérte, hogy Degesd mestertől cseppeket kérhessen, amelyekkel eddig szemeit hatásosan gyógyította, és amiért valójában ily messzire jött a
házától. Elmondotta, hogy a vádlott táltost ismeri, és rokonai izenetéből értesült,
hogy a nevezett sikeresen gyógyítja a beteg szemeket. Kérdezték tőle, hogy hittel
hiszi-e, hogy a táltosnak csodálatos gyógyító ereje van, mire a tanú válasza az volt,
hogy nemcsak hiszi, hanem saját magán tapasztalta is. Mert mióta a táltos cseppjeivel gyógyítja szemeit, visszanyerte látását, és a dolgok formái világos fénnyel rajzolódnak ki előtte. Hogy minémű cseppeket használt a vádlott, a tanú biztosan nem
tudta, de hallotta, hogy az egyik rokonasszony a nép nyelvén zentazonveragh-nak
nevezte azokat. Arra a kérdésre, hogy a vádlott kért-e fizetést a gyógyításért, a tanú
nemlegesen válaszolt, mondván, hogy a mágus csak Isten szerelméért gyógyította.
Egészen késő éjszakáig beszélgettünk még a táltosokról, vajákosokról, boszorkánymesterekről. A perjel végül ezekkel a szavakkal bocsátott el:
– Mindezekből láthatod, mennyire bölcsen cselekedtél, amikor páni félelemmel
iszkoltál el arról a tisztásról! A bálványok és imádásuk veszélyes és istentelen. Nem
illik keresztényi hitünkhöz és emberségünkhöz.

2019. július–augusztus

15

„

Miután aludni tértem, a fejemben kavargott a sok szörnyűség. Láttam Csele fia
Gogán táltost, akinek homlokára a kereszt jelét égettette a Szent Inkvizíció, és hallottam távolodó, elhaló ordítását. Egy sötét arc hajolt fölém és zentazonveragh-ot
csöppentett a szemembe, amitől először megvakultam, utána azonban a látásom kiteljesedett. A falak áttetszővé váltak, a mező túloldalán meredező fák törzsében öles
férgek tekergőztek. Fölkeltem, átléptem a sejtelmesen lobogó falakon, mert a réten
már várt rám Degesd sámán egy kőbálvány mellett üldögélve. A sámán háta mögött
meztelen lányok táncoltak, vonagló tagjaik egy sehonnan szivárgó fényben sárgásan
izzottak. Hozzám szaladtak, kézen ragadtak, bevontak körükbe. A ruhadarabok sorban hullottak le a testemről, a tarkóm égni kezdett, akárha forró zsírt csöpögtetnének rá. Fölkaptam a fejem: Hakit torz vigyorba görcsült ábrázatát pillantottam meg
magam fölött. A szellem hatalmasra tátotta cafrangos szélű száját, láthatóvá váltak
izzó parázshoz hasonlatos fogai és iszamós, nyákos belseje, amely a frissen leölt
disznó még rezgő, párálló belsőségeire emlékeztetett. A lányok az utolsó ruhadarabot tüntették el rólam, Degesd élesen fölkiáltott, Hakit erre becsukta a száját (a fogai úgy csattantak, akár a kőre ejtett rézedény), lesunyta a fejét, erőlködött egy kicsit, majd gigászit szellentett, s felolvadt a keletkező bűzben. A lányok szorosan körülfogtak, bőrük égetett, Degesd pedig fejhangon egy kántáló énekbe kezdett, amitől
végre fölriadtam. Verejtéktől és saját mocskomtól lucskosan ébredtem. A sarokban
álló vödörben lemostam magamról az izzadtságot és szégyenkezve tisztogattam
ágyékom ragacsát.
Rémjárta álmomat követően még egy esztendőt és három hónapot töltöttem
a barátok studium generaléjában. Ez idő alatt mérhetetlenül sokat tanultam, és rengeteget bújtam a kódexeket, kézikönyveket. Úgy ítéltem meg, hogy a baccalaureusi
címhez bőven elegendő tudást halmoztam föl, ezért arra kértem magistereimet,
examináljanak meg a kellő szigort és a megfelelő emberséget tanúsítva.
– Először is le kell rónod a vizsgadíjat, ifjú ember – simogatta a szakállát Petrus
Gallus magister, a studium generale igazgatója. – Utána kerülhet csak sor az examen
privatumra. Amennyiben doktori címért folyamodnál, amelyért, sajnos, a mi iskolánkban nem folyamodhatsz, ezt a conventus publicus, a nyilvános vizsga követné –
az idős tudós itt rövid, ábrándos szünetet tartott, majd lágyan folytatta:
– Szerény személyemben egy olyan férfiú áll előtted, aki Párizsban, a maga idejében nagy sikert aratott ama bizonyos nyilvános megméretésen…
A magister hangja hirtelen újra hivatalossá változott:
– Minthogy azonban neked ez a mi falaink között nem lehet osztályrészed, be
kell érned az examen privatummal, s révén a baccalaureus tiszteletre méltó címével. Mindenekelőtt viszont a vizsgadíjat kell, hogy rendezd, gyermekem!
Leszámoltam a szükséges számú aranyakat a kincstárat gondozó barát kezeibe,
az előírt mennyiségű vég vásznakat megvásároltam, kesztyűket és csizmákat készíttettem, s miután minden tartozást leróttam, számot adhattam tudásomról. Magistereim egy nyári reggelen tudomásomra hozták a tételt, amelyet ki kellett fejtenem.

„

16

tiszatáj

Estére el is készültem a dolgozattal, amelyet zengőnek ugyan nem nevezhető, de talán nem túl kellemetlenül csengő hangon ismertettem. Az ezt követően fölmerülő
kérdésekre mind egy szálig emberül megfeleltem, mindenesetre erre következtettem abból, hogy válaszaimat hallgatva a tanári kar elégedetten dörmögött.
Egy hét múlva a kezembe kaptam a baccalaureatust, minek birtokában, ha tanítani nem is, klerikusnak nevezni önmagamat azért már éppen elegendő jogom volt.
Ezzel pedig elérkezett az ideje a távozásomnak. A főiskola csaknem egész, hatalmas bibliotékáját, annak majdnem mind a hatvankét kötetét elolvastam. Ezek
oroszlánrészben egyházi értekezések voltak, akadt azonban közöttük egy Nagy
Sándor-regény (nem ugyanaz, mint amelyiket otthon már szinte betéve megtanultam), amit rajtam kívül senki más nem forgatott, mivel a barátok nem foglalkoztak
világi ismeretekkel és egyéb hiábavalóságokkal. Nyilván örökségként vagy adományként került a rend tulajdonába, és nem volt szívük túladni rajta díszes kötéstáblái és szemet gyönyörködtető iniciáléi miatt. Lett légyen akárhogy is, ezt is, amiképpen minden mást, elolvastam, nem akadt hát több dolgom a kolostorban, és nem
is kívántam tovább a barátok nyakán maradni.
Nyár volt, verőfényes, illatos nyár, amikor egy reggelen hírt kaptam Szegedről
(egy utazó kereskedő hozta), miszerint atyám csendesen elmúlt ebből a világból,
s halála óta birtokunkat a nővérem és a sógorom gondozza, akik, mint a hírvivő elmondta, biztosítanak, hogy híven őrködnek javaim és érdekeim fölött, egyszersmind arra biztatnak, merüljek csak bátran még mélyebbre a tudományok tengerében. Szavaik nyomatékaként hét aranyat és huszonöt új ezüstgarast küldtek,
utóbbiakat alig két-három éve verték északon, az újonnan alapított királyi városban, Körmöcbányán, Csehföldről bevándorolt pénzverők. Mindebből megértettem,
hogy otthon nem hiányzom senkinek. Könnyedén jutottam hát arra az elhatározásra: beiratkozom a bolognai vagy a páduai magas universitásra, mert ezek közelebb
is vannak és olcsóbbak is, mint Párizs hírneves főiskolája vagy Albion jeles egyetemei. Egyszersmind azt is fölismertem, hogy atyám halálával a saját kezembe kell
vennem a sorsom, ezt követően a saját döntéseimre bízhatom csak az életem, senkitől segítséget, megértést, törődést nem várhatok. Azon az úton kívántam haladni,
amelyet atyám jelölt ki számomra, ám messzebbre kívántam jutni rajta, mint azt az
édesapám hajdan üdvösnek vélte. Miközben ezen tűnődtem, észrevettem, hogy a
szememből csordogál a könny. A hírvivő már odébb állt. A kolostorkert sarkában
rostokoltam, egy tölgy alatt, s a síráson kívül semmi egyébre nem éreztem erőt.
Imát sem mormoltam atyám lelki üdvéért, akkor még nem. Sokáig, talán órákig zokogtam, míg végre elfogytak a könnyeim. Akkor leereszkedtem a sarkamra, hátamat
a tölgy törzsének vetettem, és gondolkozni kezdtem.
Először is be kellett vallanom magamnak, hogy a képzeletemet mindig foglalkoztatta a kaland, s nem csupán a tudásszomj hajt Itáliába, de a kalandvágy is munkál
bennem. Kadosa sokat mesélt a kunok hajdani dicsőségéről, az Árpádok tetteiről,
atyám sem fukarkodott soha a regékkel, Novák mester szintén szeretett különös

2019. július–augusztus

17

„

históriákról beszélgetni, és én, fogékony fiúi eszemmel áhítattal hallgattam szavaikat. Az otthoni és az itteni Nagy Sándor-regényt egyenesen faltam, nem pusztán betűztem. Szívesen képzeltem magam a hallott, olvasott történetek szereplői közé.
Most, amikor véglegesen tudatosult bennem, hogy ettől fogva kizárólag magamra
számíthatok, úgy éreztem, elérkeztem végre a saját, a többiekétől különböző történetembe, amelynek alakítója az Isten, a sors és én magam vagyok. Én magam, aki
egyben főhőse és elszenvedője is az eseményeknek. Egészen fölvidámodtam ettől
a fölismeréstől.
Elhatároztam, hogy hálából a megvilágosodásért kétszáz miatyánkot és kétszáz
üdvözlégyet mondok el az oltár előtt térdepelve, miután hosszan könyörögtem
atyám lelki üdvösségéért. Nem is késlekedtem, s hogy eleget tegyek fiúi kötelességemnek és beváltsam ígéretemet, sietve a kolostor kápolnájába szaladtam, letérdeltem, és imádkozni kezdtem.
Egészen megmacskásodtak már a lábaim, amikor a fejem fölül egy hangot hallottam:
– Te mit csinálsz ilyen sokáig?
Furcsa, idegenes beszéde volt a kérdezőnek, talán ezért nem ijedtem meg a magasból érkező szavaktól. Ha az, aki megszólított, tisztán beszél magyarul, föltételeztem volna, hogy vélhetően magát az Úrjézust vagy valamelyik szentjét hallom, akiknek hivataluknál fogva hibátlanul kell beszélniük valamennyi nyelvet a világon. Így
azonban csakis teremtményre gondolhattam, nem teremtőre és nem is az üdvözültek legelső rendjébe tartozó személyre. Félbeszakítottam az imámat, a fejem azonban nem emeltem föl, úgy válaszoltam:
– Imádkozom. Fogadalom köt.
Mormoltam tovább. Csak akkor kezdtem a kíváncsiskodó után kutatni, amikor
mind a kétszer kétszáz fohásszal végeztem. Nehezen tápászkodtam föl, percekig
dörzsöltem a lábaim, mire lépni tudtam. Nem kellett sokat keresgélnem: a mennyezet alatt palló csüngött, azon feküdt egy alak, hanyatt. Láttam lelógó lábait és széles
vállát.
– Dicsértessék! – köszöntöttem.
A mennyezetről csüngő férfi dünnyögött valamit, közben lassan fölült, babrált
egy keveset a pallót tartó kötelekkel, minek következtében az alkalmatosság ereszkedni kezdett.
– Én kétszáz miatyánkot és kétszáz üdvözlégyet mondtam el az Úr dicsőségére,
amiért megvilágosította az elmémet – közöltem a pallón érkezővel. – És kegyelmed
mit szöszmötölt odafönn?
Mire kimondtam a kérdést, el is szégyelltem magam.
– Nem látod? – méltatlankodott a másik.
– Bocsásson meg, most már látom – szabadkoztam. – Szórád nembéli Lőrinc vagyok, király jobbágya.
A férfi végigmért, közben az orra furcsán rángott.

„

18

tiszatáj

– Jó neked – dörmögte végül. – Novícius vagy?
– Nem – ráztam a fejem. – Baccalaureatus artium. Az atyák nagy kegyelmükben
megengedték, hogy elcsenjek egy keveset bölcsességük terített asztaláról, noha
nem készülök magamra húzni Szent Domonkos kámzsáját, hanem helyette Páduába
igyekszem, a magas egyetemre.
– Úgy beszélsz, mint a királyi udvarban. Szükségtelenül cirkalmasan. Az én nevem Hertul. Pictor domini regis.
– Kegyelmed képeket ír? – csodálkoztam. − Egyenesen a kirá lynak?
– Neki magának. Meg a kisebbik fiának, András hercegnek, akinek legendáriumot készítek. De én festettem az északi hegyek közt, a szép diófaligetben álló Győr
várának képeit, és Visegrádon is dolgoztam.
– Ott már jártam magam is – vetettem közbe. – Gyönyörű festmények díszítik
a falait!
– No – mondta elégedetten Hertul mester. – Itáliában sem látni különbeket, elhiheted. Jómagam onnan származom, a nemes Nápoly városából, de Bolognában tanultam a mesterséget. Immáron azonban magyar nemesember vagyok, birtokom
nyugaton fekszik, a nemzetes Sopron városától nem messzire. Medgyesnek hívják,
urunktól kaptam hűségemért és ügyes kezeimért. Még nem láttam, mert nincs érkezésem odamenni. De minden bizonnyal szép fekvésű, gazdag uradalom.
Újfent elámultam. Itáliai férfit eladdig csupán kettőt láttam: a sunyi Giacopot és
egy Bernát nevű domonkos barátot. Harmadikként pedig az udvari festőt. Amikor a
visegrádi várban tettem rövid, ám annál emlékezetesebb látogatást, bizonnyal találkoztam ott más taljánokkal is, csak nem tudtam róluk, hogy azok. Meg kellett állapítanom, hogy kedvemre való taljánok is akadnak Isten ege alatt. Mert bár sem
Giacopo, sem Bernát nem lopta be magát a szívembe, Hertult a különcsége ellenére
rokonszenvesnek találtam.
– Ezt a freskót – folytatta a festő a kolostor mennyezete felé bökve tompa végű,
sárgászöld hüvelykujjával – évekkel ezelőtt festettem, de nem maradt időm bevégezni az egyik sarkát. Most végre-valahára, Isten kegyelméből és dicsőségére, befejeztem. Reményeim szerint a perjel atya is így véli majd, és megkenegeti a tenyerem
nem kevés arannyal. Nem is hinnéd, Lorenzo, milyen drága a festék ebben a barbár
országban! Ecsetet példának okáért a messzi Páduából kell hozatnom. A kereskedők pedig a véremet szívják. A honfitársaim különösképpen. Úgy értem, egykori
honfitársaim, hiszen én immáron magyar nemesember vagyok, nem nápolyi jöttment.
Bókoltam a mester előtt, amit az igen jó néven vett.
– De miért Páduába mész? Bologna egyeteménél, ahol magam is tanultam, nincs
különb a világon! Pádua is Bologna fíliája volt egykoron, félig-meddig ma is az. Még
Párizs sincs olyan kiváló, mint Bologna, hiába emlegetik oly nagy ámulattal! Arról
nem is beszélve, hogy Bolognában a diákok fogadják föl a tanárokat, igazi universitást, valódi közösséget alkotván, Párizsban viszont az egyház nagyurai. Félre ne

2019. július–augusztus

19

„

érts, nincs kifogásom ez ellen, ám úgy vélem, jobb, ha az ember beleszólhat a saját
életébe, kivált abba, kinek a bölcsessége a legüdvösebb számára. Végtére is ezért
kaptuk a szabad döntés ajándékát, a liberum arbitrium csodáját! Persze azt is be
kell ismerni, hogy a magas egyetemek változnak, és talán azoknak van igaza, akik
azt állítják, nem jó irányban. Másként gondolkodnak a mai magisterek, mint a korábbiak, ami önmagában nem baj, ám ilyen esetekben óhatatlanul fölvetődik a kérdés: vajon jobban, avagy rosszabbul?
Jóllehet meglehetősen eretnek-gyanús gondolatoknak találtam a pictor domini
regis egyes szavait, ennek nagy bölcsen nem adtam hangot, inkább úgy tettem,
mintha el sem hangzottak volna.
– Kegyelmednek, Hertul mester, talán nem lenne nehéz Bolognában élni. Ám az
én erszényemet nem tömte ki jó sorsom elég arannyal. Pádua, úgy hallottam, olcsóbb.
Az udvari festő megvonta a vállát.
– Azért csak tűnődj el! – mondta még búcsúzóul. – Nekem most a perjel atyához
kell mennem.
Köszönés nélkül távozott. Nem sértődtem meg ezen, csak mosolyogtam magamban. Úgy éreztem, nekem is haladéktalanul a perjel elé kell állanom, elmondani egy
istenhozzádot, hálát rebegni az irányomban tanúsított nagylelkű jóságáért, és ajánló-, valamint igazolóleveleket kérni tőle, amelyeket annak idején megígért nekem.
Mindezek után Buda utcáira készültem, ahol talán megfelelő útitársakra akadhatok,
akikkel végre Itália felé fordíthatom az arcom, a tudás és a szolid kalandok irányába, a magam uraként. Talán atyám is figyelemmel kíséri majd utam az Úr jobb oldaláról. Talán édesanyám és Novák mester is ott üldögélnek mellette. S ki tudja, meglehet, Kadosa szintén…

„

20

tiszatáj

JÓDAL RÓZSA
	

Ki vagyok én?
	
Az egyik újságíró azt mondta, kis ösztönállat vagyok.
Anyám tudni sem akar rólam. Amikor szembesítettek vele, megforgatott magam
körül, kicsit hitetlenkedve jól szemügyre vett, aztán – leköpött. Azt sziszegte, hogy
piszok, álnok, csábító ringyó vagyok. Elszerettem a férjét.
Csak néztem rá. Szemrebbenés nélkül. Nem értettem. Én? Mit tettem én?
Magyarázatot követelt tőlem.
Milyet? Miért? Hisz én sem értem. Bűnös lennék? Úgy érzem, inkább neki kellene valahogy… de hogy?... Hol?... Hol is kellene kezdeni?
Szorította a karom – még most is kék-zöld ujjainak a helye – és eltorzult arccal
arról faggatott, hogyan tűrhettem mindezt – ennyi éven keresztül.
Csak bámultam rá. Annyi éve? Már annyi év telt volna el? Az egész úgy suhant el,
mint egy… pillanat?… Egy nap, egy pillanat… Egy nap, egy pillanat… Révület… Elvesztettem az időérzékemet. Talán nekem is rovátkákat kellett volna – ötösével –
a falba vésegetnem, mint a raboknak… Azt mondják… Ezek	itt… hogy rab voltam.
„Nincs benned semmi lelkifurdalás?”
Ő volt a társam! Hát nem értik? Az egyetlen, aki jó volt hozzám. Aki szeretett. De
én ezt nem tudom nekik így elmondani. Nincsenek hozzá – szavaim.
„Az a nyomorult persze titkolta, hogy rendszeresen odajár. Hogy kettős életet él
– veled. Veled! Pfuj.”
Minden olyan zavaros. Miért nem jött hát anyám – ha csakugyan anyám ez az
asszony – előbb. Értem. Nem keresett… Micsoda?!… Én nem tudok róla… Nekem
nem mondták. … Gyuri megmondta volna, nem? … Vagy ha keresett is… ha csakugyan keresett valaki… Engem. Engem?! De hát… miért?... Mit kérdez? Nem értem.
Ha kiabál velem, akkor sem. Én erről az egész – körözésről, vagy minek nevezi –
semmit sem tudtam! Hogy mondja? Hogy tudtam, csak nem akartam tudni?... Nem,
nem alszom, ne kiabáljanak, csak lehunytam a szememet. Ez a sok fény. Ez a rengeteg ablak… És mindenki engem néz. Borzasztó, borzasztó… Hagyjanak engem békén!... Annyi év alatt… soha még egy tükrünk sem volt. Nem szerzett be. Nem. Pedig
néha úgy megnéztem volna… a szép szalagocskáimat!
Mire emlékszek? Kislány vagyok… Katicabogaras, gumis csattal tűztek fel a fejem búbjára egy erőltetetten égnek álló hajfürtöt, és néha anya magas sarkú cipőiben botladozok a tükör előtt. Igen. Emlékszem! Félek a sötét kis oldalszobában,
ezért bemászok Hozzájuk a nagy szülői ágyba. Középre. Ott jó… Meleg van, ölelő karok vesznek körül. Vicceket mesélnek, meséket olvasnak fel régi, szakadozott lapú

2019. július–augusztus

21

„

képes gyermekkönyvekből. Bambi! A vasorrú bába… Néha birkózunk, hengergőzünk. Sokat énekelünk. „A kis hóvirág, már kikandikál…” Bocsánat. Igen. Folytatom.
Apa és anya néha elmennek. Dolgozni. Azt mondják, abból a „dologból” lesz mézes
kenyér, szalonna, paprikás krumpli, töpörtyű. Rücskös szélű nagy fehér krumplicukrok. Szeretem majszolni. Néha egyikük jön előbb haza, néha a másikuk.
Amikor egyedül vagyok, félek. Olyan hideg van. Kicsi vagyok még, nem tudok
a tűzre tenni. Azt mondják, nem is szabad. Megfenyegetnek, hogy kikapok, ha kinyitom a sparhelt tűzpirosan izzó vasajtaját. „Nana! Meg ne próbáld! Ha kinyitod a vasajtót, kiszökik rajta a tűzpiros Lángmanó, megmar, és beránt magához az izzó
Lángországba! Ott aztán megsütnek!” Játszok a fásládában maradt hasábfákkal.
Sorba rakom őket a láda előtt, néha egész hegyet építek belőlük. Magasat, nagyonnagyon magasat, hogy… Hazaérve anya kiabál és rám paskol, amiért szemeteltem.
Csupa forgács a padló. Csak csinálom neki a munkát, amikor úgyis holtfáradt. „Látod, te béka, mit műveltél?” „De hát abból lesz a méz meg a szalonna! És a krumplicukor. A munkából” nézek fel rá értetlenül. Nem nevet, hanem váratlanul pofon vág.
Felvisítok. Apa csitítólag ölbe kap, megpuszil. Olyan sima, meleg az arca. És olyan jó,
ismerős szaga van. Kapadohány szaga. És pálinkaszaga. Szeretem a szagát.
Apa egyre gyakrabban van otthon, azt mondja, elvesztette az állását. Anya elmegy dolgozni, mi meg apával együtt főzünk. Nekem már babot is szabad válogatnom, „szemelnem”. Sokszor bújócskázunk a szobában. Valahányszor megtalál, mindig megpuszil. Egyre gyakrabban birkózunk. Apa azt mondja, a testedzés fél egészség. Ha legyőz, rám fekszik, úgy pihen. „Nehéz vagy!” mondom neki. „Mint egy
zsák?” kérdezi nevetve. „Mint két zsák… Nem is: mint három… mint száz zsák!” Már
százig tudok számolni.
Megnő a hajam, anya két varkocsba fonja. Apa szalagot vesz bele. „Minek ez
a cifraság?” fintorog anya. „Csak pénzkidobás. Úgyse megyünk sehová.” Nem is megyünk. Anya azt mondja, fáradt. És hogy sokszor olyan betegnek érzi magát. Aztán
beírat az óvodába… Az óvoda! Úgy emlékszem, szerettem oda járni. Sokat labdáztunk, viháncoltunk. Amikor otthon elmesélem, hogy a Petyus azt mondta nekem kakaózás közben, hogy én vagyok a legszebb kislány az oviban, és nekem adta a saját
fánkját is, apa megszid. Azt mondja, ilyesmit nem szabad elfogadni. Az Petyusnak is
kell, mit mondanak majd ránk: éhenkórász lúzerek vagyunk, hogy kiesszük más szájából a falatot? Meg ne hallja, hogy még egyszer… Anya nevet: Ugyan, hagyd!... Még
egy ideig járok az oviba, de amikor azt is elmesélem, hogy Petyussal papást-mamást
játszottunk, és egyszer, az egyik kiságy alá bújva megsúgta, hogy ha megnövünk, én
leszek a felesége – meg is puszilt akkor, csupa nyál lett az orrom meg a fülem – apa
nagyon ideges lesz, bemegy az óvodába, és csúnyán összeveszik az óvó nénivel. Az
én óvó nénimmel. Úgy hívták, hogy… Hogy is? Annuska néni. Szerettem. Ordítva
olyasmiket mond neki, hogy nem tud nevelni, hogy feljelenti, meg ilyesmiket… Az
óvó néni meg sír, egyre csak sír. Anya otthon bőg a „szégyen” miatt. Miféle szégyen?
Később sokat veszekedtek otthon. Apa kiíratott az óvodából. Anya visszaíratott.

„

22

tiszatáj

Aztán… olyan zavaros... Nem tudom, mikor és hogyan is volt, hiába faggatnak…
Aludtam épp?… Anya esti műszakos lehetett… talán. Vagy kórházban volt? Nem tudom. Nem volt otthon, az biztos… Legalábbis nem emlékszem rá akkorról. Éreztem,
hogy apa felnyalábol, és… visz. Sötét volt, hideg, hozzábújtam. Az erős, nagyon erős
karjában vitt el. Csak mentünk és mentünk… sokáig… az eső meg zuhogott. Vagy
csak a köd szitált? Valahol kutyák ugattak. Azt hittem, álmodok. Meg akartam fordulni… az ágyamban. „Nyugodj meg… mindjárt… mindjárt odaérünk” duruzsolta
apa.
Egy idegen lakásban ébredtem fel. Kérdeztem, anya hol van. Apa mindig mást felelt. Hol azt, hogy most nem ér rá, de hamarosan itt lesz, rá se rántsak. Költözniük
kellett, mert felmondtak nekik. Máskor, hogy összevesztek, és anya kidobta. „Na de
én… engem is?” „Téged – gyűlöl!” kiabálta. Nem értettem. Engem gyűlöl az anyukám? Sírva fakadtam, a mellét vertem a kis öklömmel. „Anyát akarom!” „Hát nem
emlékszel, mennyit pörölt veled? A masnidat sem tűrte, pedig én még egy harmadikat is belefontam a hajadba. „Igen, egy harmadik masnit. Azt szerettem. Olyanom
csak nekem volt az oviban.” „Na látod. Itt elöl, fent. Senkinek sem volt három olyan
óriási, gyönyörű masnija, csak neked! Majd elrepültek! Mint holmi óriáslepkék.” Ez
igaz volt. Nagyon szerettem a masnijaimat. Most is szeretem őket… Mit nevetnek
ezek itt körülöttem a teremben? Én manapság is mindig kötök a hajamba legalább
egy masnit. Na és?
Apa sütit hozott nekem, egy babát… aztán még babákat, játékokat. Főzött és mosott kettőnkre. Olyan sokat dolgozott…
Mit kérdez? Igen, valamit azért furcsálltam. Mikor ki akartam menni, mint otthon, az udvarra vagy az utcára, azt mondta, nem szabad. Szigorúan tilos! Tilos? Miért? Háború van… járvány… tilos a kimenet, én is csupa kiütés lennék, agyonlőnének, ha… valami ilyesmik. „Na de te? Neked szabad?” kérdeztem. Most is emlékszem
a bíborpirossá váló arcára. „Nekem? Hát… tudod kicsim… nekem muszáj. Na hallod!
Férfi vagyok, védem a hazámat… meg kenyeret is kell keresnem… S az én testem ellenállóbb. Felnőtt vagyok, nem ilyen kis csipszi gyereklány.” Kicsit mintha dadogott
volna… „Néha majd magadra hagylak, de te egyet se félj, én mindig visszajövök hozzád.”
Valahányszor magamra hagyott, rám zárta az ajtót. Kétszer is fordult a kulcs a
zárban. Sokat sírtam akkor. Hiányzott anya, a megszokott bútorok, a macskám.
Cirmiért sokáig könyörögtem, de apa ebben kérlelhetetlen volt. „A nyávogása elárulna” mondta idegesen. „Mit? Mit árulna el?” Erre nem felelt. Sok mindenre nem
felelt. Soha. Amíg még kérdeztem.
Azt firtatják, hogyan bírtam ki a remeteséget? Gondolják, hogy ez remeteség
volt? Hát… nem is tudom. Eleinte hiányoztak a szomszédok, a pajtásaim, még az óvó
néni is. Cirmi. Anyáról azt mondta, nagyon-nagyon haragszik rám, látni sem akar.
Ezt nem értettem, és furcsállottam is. Sírtam és kérdeztem, miért, de azt válaszolta,

2019. július–augusztus

23

„

hogy ő sem tudja. „Anya már ilyen. Magának való.” Aztán – megszoktam. Apa belém
szuggerálta, hogy nekünk így a jó. Hogy csak ketten vagyunk…
Egyre kedvesebb lett. Sokat ölelt. Megtanított a nyelves puszira. Ettől… érdekes… eleinte undorodtam, azt hiszem a hányinger is kerülgetett, de ő… játékosra
vette a figurát. „Most a nyelveink bújócskáznak. Figyelsz? Keresik egymást és…
Megvagy, kiáltják!” Sokat nevettünk akkoriban… Igen. Sokat… Valamikor.
Ő ébresztett rá a testemre is. Megmérte a magasságomat, a súlyomat, együtt jegyeztük fel az eredményt. Az ajtófélfára is, meg füzetbe. A füzetet én kértem: „Hogy
majd anyának is megmutassuk.” Fürkészve nézett rám, de aztán kerített egy füzetet.
Sokáig megvolt az a kis kockás. Később a gyerekek adatait is abba jegyeztük be.
Zsóka, amikor nem vettem észre, rajzolgatott is bele.
– Most te a magadét mérd le!
Megtette. S összehasonlítottuk.
Máskor odaálltunk a tükör elé, és megnéztük egymást ruhátlanul.
– Nézd, már domborodni kezd a kebled.
– Gondolod? Ez itt? Apa, ez semmi.
– De, de. Ez a kis gombocska, nézd, már duzzad. Mint egy szilvamag.
S csakugyan.
– Mondd, ez nem baj? Nem valami betegség?
– Á, dehogy. Majd figyeljük. Megfigyeljük a változásokat.
Később úgy észlelte, hogy a bal keblecském nagyobb a jobbnál. Nagy, öblös markába fogta, méricskélte. – Talán majd utoléri – mondta fejcsóválva. – Talán stimulálni kell – s szájába vette a mellbimbómat.
Beleborzongtam. Erre emlékszem… Furcsa volt…
Faggatnak, erőszakoskodott-e. Nem rohant-e le? Lerohanni? Milyen az? Azt hiszem, szerelmes volt belém. Nem értem, ezen itt a bíróságon miért röhögnek. De
igen, igen. Kezdetben… olyan aranyos volt, olyan szeretni való. Valahogy… jó érzés
volt, amikor időnként rám fonódott. Egyre jobban kívántam, hogy ezt erősebben tegye… valahogy… magam sem tudtam, hogyan, de jobban, még jobban! Még a hajam
is égnek állt a vágytól. Szerettem volna… vele eggyé válni… egy testté, egy lélekké.
„Apa…” nyöszörögtem, amikor egy ilyen ölelkezésünkkor elömlött bennem valami
kimondhatatlan fájdalom… de boldogságérzet is… „Ne mondd nekem többé azt,
hogy apa” nyögte fulladtan, és spongyáért, törölközőért szaladt, hogy feltörölje az
alattunk pirosló vért. „Ez… mi? Honnan?” kérdeztem csodálkozva, ő meg habogott
valamit, hogy ilyesmi sajnos megesik, ha valakik nagyon szeretik egymást. És követelte, hogy ne hívjam már apának. „Hát hogy hívjalak, ha az vagy?” „Szólíts a nevemen. Mondd egyszerűen azt, hogy Gyuri.” Olyan muris volt az egész. Még hogy Gyuri.
Azt hiszem, kezdetben nagyon szerettük egymást. S egyre vadabbul…
Később romlottak el a dolgok… Lassan… Talán akkor, amikor – azt mondják
most – már egyre jobban kerestek… Pedig én nem tudtam róla… de ő nyilván igen,
azért lehetett egyre idegesebb, türelmetlenebb. Rádiónk, tévénk nem volt. Amikor

„

24

tiszatáj

szóvá tettem, azt mondta, felesleges modern hülyeség, meg hogy tisztára népbutítás. „De hát nekünk otthon volt!” erősködtem. Valami olyasmit mormogott, hogy
persze, persze, jól emlékszem, de csak anya butasága, elmaradottsága miatt. „De hát
apa… Gyuri… én úgy unatkozom!” Erre már másnap egy halom képes újsággal állított be. Akkor már tudtam olvasni. „De hát ez mind régi… Tavalyi, meg még régebbiek!” „Nem mindegy? Az újak drágábbak. S reggelente szét is kapkodják őket” érvelt. Soha nem tudtam, milyen nap van, hányadika.
Kezdtem szűknek érezni az otthonunkat. „Miért nem megyünk el soha moziba?
Vagy a játszótérre? Szívesen játszanék a csúszdán meg a hintán.” Valahogy furcsán
nézett rám. „Azt hiszem végső ideje, hogy besegíts a házimunkába” jelentette ki később. S, akkor először, elővett egy üveg italt.
Azontúl rendszeresen ittunk.
„Miért nem próbált elmenekülni?” szegezik most nekem a kérdést.
Elmenekülni? Hova? Miért? Engem ott, abban a lakásban – szerettek. Gyuri is,
meg a gyerekek is. A gyerekek megszületésénél is ő segített. Megfürdette őket is,
engem is. Enni hozott. Ruhát. És italt. Egyre több italt.
„A gyerekeire nem gondolt? Hogy mi lesz belőlük, ha nem járnak iskolába?” Iskolába? Kellett volna?... Én sem jártam... Megvolt mindenünk.
„Nem furcsállotta, hogy a gyerekeiket sem engedi ki?”
Én sem mentem ki sehová… Hisz megmagyarázta. Mindent megmagyarázott. És
én megértettem.
A gyerekek nem értették meg. Ki akartak menni. Ki és ki. Verték az ajtót. Az ablakot nem bírták, mert csak tetőablakaink voltak. Soha nem láttam ki.
„Nem furcsállotta ezt az egész fura helyzetet? Nem lázadt?”
De. Eleinte furcsállottam. Kérdezgettem, faggattam, kértem is ezt-azt, de ő csak
nevetett és töltött a poharamba. Meg a karjába kapott, és irány az ágy. Minden úgy…
összemosódott… Később a gyerekek is velünk ittak. Vilikém nem szerette, látszott,
undorodik tőle… ellökte a poharat, kilöttyent, eltört, pedig jó. Édes. Szeretem, amikor marja a torkomat… Akkor megütötte. Én mondtam, neki talán ne… Felkaptam a
gyereket, szaladtam vele az asztal körül, elbotlottam, elestem, Vili üvöltött… a többi
is rákezdte… Akkor nagyon megvert. Engem is, a gyerekeket is. Összevert. Tombolt.
Hogy merészelünk, kiabálta… Akkor, először, félni kezdtem tőle. De hát mit tehettem? Ő volt a – Gyuri!
„Nem érezte soha, hogy nem természetes, hogy az apjától vannak a gyerekei?
Nem volt bűntudata?”
Nem értem, mit akarnak tőlem. Mi az a… bűntudat? Sose hallottam. Olyan fáradt
vagyok! A fejem is fáj és… úgy innék valamit! Szomjas vagyok. Mit akar tőlem ez a
sok ember? Egyszerre olyan sokan lettek! Félek! Hogy nem értik? Nekem csak ő
volt. Ő volt A	Gyuri. Adjanak már valamit inni! Tisztára kiszáradt a szám.

2019. július–augusztus

25

„

„Ha a gyerekeik végül nem csinálnak botrányt, és nem hívják fel a figyelmet a
bűntanyájukra, maguk még most is ott hemperegnének egy rakáson abban a sötét
mocsokban!”
„Haza akarok menni!”
„Haza! Elment az ép esze? A sokévi börtönét nevezi otthonának?”
„Figyelitek? Ez a némber tisztára meggárgyult! Ugye, milyen jó, hogy eljöttünk a
kihallgatására? Tiszta ingyen-cirkusz.”
Ki vagyok én? Némber?... Az mi? Tényleg: Ki	vagyok	én? Hiszen a nevemre sem
emlékszem… már. Gyuri mindig úgy szólított, hogy Te… Anya meg… valamikor…
úgy, hogy: Aranyom! Meg: Aranyvirágom! De, emlékszem már! Én vagyok a Három
Szalagos Kislány… Gyuri később is… Néha… Tegnap?... Vett nekem szalagokat… Még
akkor is, amikor már megvoltak a gyerekek… Nagyon szeretem a szép, repdeső szalagokat… és a Gyuri szagát. A kapadohányét, meg a pálinkáét. Az az ő szaga. A miénk.
----------

G R IRANNA: NAAVU (WE TOGETHER) – INDIAI PAVILON

„

26

tiszatáj

GION NÁNDOR

Jéghegyek fölött
HANGJÁTÉK 1

[Előhang]
M.	 HOLLÓ	 JÁNOS:	 Bizonyára	most	is	vannak	ott	írók,	merthogy	írók	mindenütt	vannak,	
és	ez	nagy	baj…	Vagy	talán	az	a	baj,	hogy	már	nem	szeretem	igazából	az	írókat,	túl	
sokat	megismertem	közelről,	és	nekem	jó	szemeim	vannak,	néha	bevérződnek	ugyan,	
de	 azért	 tisztán	 látok,	 ha	 világosság	 van.	 Persze	 kezdő	 koromban	 nekem	 is	 voltak	
kedvenc	íróim.	Mármint	azok,	akikkel	sohasem	találkoztam,	csak	a	könyveikkel…	Pél‐
dául	 Hemingway,	 aki	 sokáig	 élt	 ott.	 Megírták	 az	 újságok,	 ő	 viszont	 megírta	 az	 Öreg	
halászt…	Vagy	Graham	Greene.	A	Havannai	emberünk	nem	rossz	könyv.	Ahogyan	ab‐
ban	a	szikrázó	napsütésben…	No,	mindegy,	Szerb	Antalt	is	kedveltem,	bár	ő	a	szikrázó	
napsütés	helyett	inkább	a	ködös	Angliához	vonzódott,	és	azt	hiszem,	neki	volt	igaza.	
Az	 írók	 legfeljebb	 csak	 a	 ködben	 szépek…	 Napfényben	 csúnyák,	 sötétben	 elvannak…	
Az	egész	világnak	jót	tenne,	ha	ködbe	burkolózna.	De	hát	a	repülőgépek	magasan	a	
ködök	felett	járnak,	és	nagyon	unalmas	fentről	az	élet,	különösen	éjszaka…		
(A	 háttérben	 repülőgépzúgás,	 a	 pilóta	 spanyol	 és	 angol	 nyelvű	 szövege:	 Hölgyeim	 és	
uraim!	 12	 ezer	 méter	 magasan	 repülünk…	 a	 jéghegyek	 fölött…	 alattunk	 fehérlenek…	
gyönyörűek…)		
M. HOLLÓ JÁNOS: (magában) A csillagokat tisztán látni, jéghegyeket azonban nem.
Éjszaka van és sötétség… Sajnálom, hogy a csillagokkal együtt nem
láthatom a jéghegyeket is, mondjuk, néhány eszkimóval és sok fókával…
GARA:
(ásít,	most	ébred) Hol vagyunk?
M. HOLLÓ JÁNOS: A pilóta az előbb azt mondta, hogy a jéghegyek fölött…
GARA:
Jéghegyek?

1

Gion Nándor eddig publikálatlan forgatókönyve az író azon élményeiből táplálkozik, amelyeket a Jugoszláv Írószövetség küldöttségében kubai útja során átélt, és amelyeket két novellában is feldolgozott: Ahol	szépek	a	tengeri	kagylók (Tiszatáj, 1995/6., 10–21), illetve Jéghegyen	szalmakalapban (első
ismert megjelenése az író azonos című novelláskötetében: Osiris, Budapest, 1998). A most közreadott szöveget dr. Nagy Géza Gehringer Éva segítségével az író hagyatékában (OSzK Kézirattár, Fond
583) lévő kéz- és gépiratokból rögzítette. Az ő munkájukat és Gion Eszternek a mű közreadásához
való hozzájárulását ezúton is köszöni a többféle szövegváltozatból a jelen szöveg véglegesítője és e
sorok írója, Kurcz Ádám István.

2019. július–augusztus

27

„

M. HOLLÓ JÁNOS: Én fenntartás nélkül megbízom a pilótákban. Tudom, hogy a pilóták komoly, tájékozott és nagy szakértelmű emberek.
GARA:
Kubában nincsenek jéghegyek.
M. HOLLÓ JÁNOS: Kicsit kanyargósan utazunk. Északi vargabetűvel… Én sem értem,
miért. De nem félek a repüléstől… A hosszú repülőutaktól sem…
GARA:
Én semmitől se félek… a montenegróiak semmitől se félnek…
M. HOLLÓ JÁNOS: Akkor aludj tovább…
GARA:
Már két hete alszom. Vagy iszom. Egyébként Bulatovicsnak hívnak.
M. HOLLÓ JÁNOS: Már mondtad.
A becenevem Garavi. Montenegrói vagyok.
GARA:
M. HOLLÓ JÁNOS: Ezt is mondtad. Én majd csak Garának hívlak, mert ez magyarosabbnak hangzik… Tudniillik én vajdasági magyar vagyok…
GARA:
Miért megyünk mi egyáltalán Kubába?
M. HOLLÓ JÁNOS: Jutalomból. Állítólag nagyon szép ország.
(Csöndes	háttérzaj,	zene,	felerősödik	a	repülőgép	motorjának	zúgása,	a	gép	landol	a	re‐
pülőtéren,	ajtónyitás,	recsegő	mikrofonhangon	angol	nyelvű	utasítás	a	kiszálláshoz.)		
ANGELINA:
Angelina vagyok a Nagykövetségről, én leszek a tolmácsuk. Maguk
a jugoszláv íróküldöttség?
M. HOLLÓ JÁNOS: Igen. Mind a ketten.
ANGELINA:
Ő Jimenez Saura a kubai írószövetségtől.
(Hadaró,	 elmosódó	 spanyol	 üdvözlő	 szöveg,	 amely	 a	 későbbiekben	 is	 gyakran	 hallat‐
szik,	de	csak	a	fordítása	értelmes	és	érthető.)		
ANGELINA:
Jimenez szívélyesen üdvözli magukat a kubai írószövetség nevében.
GARA:
Itt milyen nyelven beszélnek?
M. HOLLÓ JÁNOS: Spanyolul.
GARA:
Nem tudok spanyolul. És miért van itt ilyen meleg? Az előbb még a
jéghegyek fölött voltunk.
M. HOLLÓ JÁNOS: Az régebben volt. Amikor azt az üveg whiskyt vásároltad vámmentesen.
GARA:
Gyönyörű helyre érkeztünk. Melyik hotelben lakunk?
A Sevillában.
ANGELINA:
M. HOLLÓ JÁNOS: Erről Graham Greene jut eszembe.
GARA:
Az kicsoda?
M. HOLLÓ JÁNOS: Régi ismerősöm. Majd mesélek róla, ha a Sevilla Hotelbe érkeztünk.
(Gépkocsi	motorjának	zúgása	hallatszik,	ami	lassan	lehalkul,	és	felvonóbúgássá	változik.)		
M. HOLLÓ JÁNOS: Hát itt lennénk a Sevilla Szállóban, amelynek folyosóin valamikor
régen Hasselbacher doktor whiskyvel feltöltve részegen bolyongott, miközben az orra előtt a porszívókereskedő Mr. Wormoldot
beszervezték angol titkosügynöknek.
GARA:
Nem ismerem ezeket az urakat. Hol van a szobánk?
(Ajtónyitás	hallatszik,	spanyol	beszéd,	majd	a	fordítás.)		

„

28

ANGELINA:

tiszatáj

Jimenez azt mondja, hogy a fürdőszobában csak tisztálkodásra
használják a vizet, ne igyanak belőle, mert a havannai csapvíz mindenféle gyomorbántalmakat okoz.
GARA:
Miért ilyen sovány ez a lány?
M. HOLLÓ JÁNOS: Tényleg, miért vagy ilyen sovány?
ANGELINA:
Amikor Belgrádból ideküldtek, még nem voltam ennyire sovány.
De itt nagyon rossz a koszt.
M. HOLLÓ JÁNOS: Vetkőzzünk ingujjra. Szerintem még akkor is büdösre fogjuk izzadni magunkat. De majd alaposan megtisztálkodunk.
(Spanyol	beszéd,	majd	a	fordítás	hallatszik.)		
ANGELINA:
Jimenez szeretné átadni a zsebpénzüket, és szeretné köszönteni
Önöket.
GARA:
Hozzál poharakat, köszöntés előtt igyunk egy kis whiskyt.
(Pohár‐	és	üvegcsörgés,	ismét	spanyol	beszéd,	majd	a	fordítás.)		
ANGELINA:
Jimenez Saura elvtárs azt mondja, hogy az irodalom és általában
a művészetek mindenek fölött állnak, és ő a világ minden íróját
édestestvérének vallja. Önöket is az édestestvérének tartja, és örül,
hogy együtt lehetünk ebben a szállodában, ahol már rengeteg nagy
író megfordult és megaludt, és valamennyien elégedettek voltak.
GARA:
Előbb igyunk egyet. Azután közöld az illetővel, hogy mi is módfelett
elégedettek vagyunk, hogy itt lehetünk ebben a gyönyörű országban, ezen a gyönyörű helyen, a nagy írók nyomdokaiban, bár be
kell vallanom, hogy mi igen kicsiny és jelentéktelen írók vagyunk…
M. HOLLÓ JÁNOS: (felhördül,	ráförmed	Angelinára) Nehogy lefordítsd ezt a baromságot! Én nem vagyok kicsiny és jelentéktelen író.
GARA:
(gúnyosan) Elnézést. Soknemzetiségű országunkban nem olvasom
a kisebbségek nyelvén megjelenő remekműveket, és ezentúl sem
szándékozom elolvasni. Inkább elhiszem rólad, hogy nagy író vagy.
Én sajnos, igen kicsiny író vagyok.
M. HOLLÓ JÁNOS: Én viszont ezt hiszem el fenntartás nélkül, bár csak a repülőgépen
ismertelek meg személyesen.
GARA:
Nem kell dühöngeni. Megdöbbent a lobbanékonyságod. Azt már
hallottam, hogy a magyar nők tüzesvérűek, de a magyar férfiakról
úgy tudtam, hogy általában pipogyák és lagymatagok.
M. HOLLÓ JÁNOS: Rosszul tudtad.
ANGELINA:
Most mit tolmácsoljak Jimeneznek?
M. HOLLÓ JÁNOS: Dicsérd meg az országát és a szocializmust, valamint országának
vendégszerető népét. Továbbá közöld vele, hogy boldogok vagyunk, amiért valamelyest kitágíthatjuk a nagy írók körét.
(Angelina	 halk,	 spanyol	 nyelvű	 fordítása	 hallatszik,	 Jimenez	 Saura,	 ezután	 Angelina	
tisztán	hallható	tolmácsolása	következik.)		

2019. július–augusztus
ANGELINA:

29

„

Holnap majd megmutatunk néhány irodalmi nevezetességet, Hemingway házát mindenképpen, és elmegyünk Matanzas szépséges
strandjaira is, sokat beszélgetnek majd az irodalomról, Jimenez is
író, eddig öt regényt írt, ha úgy kívánják, az egyiknek a tartalmát
akár most mindjárt elmeséli.
M. HOLLÓ JÁNOS: Nem kívánjuk.
(Ismét	Jimenez	Saura	halk	beszédje,	majd	Angelina	tolmácsolása.)		
ANGELINA:
Jimenez mégis elmeséli első regényét, Kuba indián őslakóiról szól,
akik paradicsomi jólétben élvezték életüket a szigeten, minden
megtermett szinte magától, amire csak szükségük volt, nem kellett
dolgozniuk, nem ismerték a rettegést, mert földjükön kizárólag békés élőlények nyüzsögtek, ragadozók nem voltak errefelé, legfeljebb a tengerben bukkant fel időnként egy-egy cápa vagy kardhal,
de hát ezek nem jöttek ki a partra. Ellenben egy szép napon partra
szálltak a spanyolok, leigázták és megdolgoztatták a tétlenséghez
és békességhez szokott őslakókat, mire azok rekordidő alatt kipusztították magukat: a családfők elvágták feleségeik és gyermekeik torkát, aztán hasonlóképpen végeztek magukkal is. Nem maradt
egyetlen szál indián sem.
GARA:
Biztosan nagyon jó regény. (hallatszik,	hogy	ismét	italt	tölt	a	poha‐
rakba) Kár, hogy én nem vagyok regényíró. Szerencsére itt van
a zseniális magyar barátom, majd ő elmeséli egyik regényét.
(Rövid	csönd,	mindenki,	de	főként	M.	Holló	János	zavarban	van.)		
M. HOLLÓ JÁNOS: Hát… ez is igen szomorú történet. Egy szerencsétlen házaspárról
írtam, egy jámbor férjről és annak kicsapongó feleségéről. A feleség
üzletszerűen gyakorolta a kicsapongásokat, igen alacsony régiókban, leginkább részeg idénymunkásokkal, esetleg teherautósofőrökkel feküdt össze koszos falusi kocsmák félreeső helyiségeiben, kliensei sokszor gorombáskodtak vele, egyszer annyira összeverték, hogy alig tudta hazavonszolni magát, és akkor a jámbor férj
magukra gyújtotta házukat, mindketten bentégtek, az utcabeli emberek meg a rossz emlékű ház izzó parazsa fölé hajoltak, ráköpdöstek, és mélyen belélegezték a felcsapódó párát, ez állítólag gyógyítja a száj- és torokbetegségeket.
GARA:
Magyar házaspároknál előfordulhat ilyesmi.
M. HOLLÓ JÁNOS: Nem magyar nemzetiségű házaspár volt. De azok, akik a parázs fölé
hajoltak, azok magyarok voltak.
ANGELINA:
(fordítja	spanyolra	a	történetet,	azután	megkérdezi	M.	Holló	János‐
tól)	Ez igaz?
M. HOLLÓ JÁNOS: Akár igaz is lehetne. Egy Natasa nevű lány mesélte el nekem, állítólag az ő szülei hamvasztották el magukat ily módon és ilyen okok-

„

30

tiszatáj

ból, persze Natasa nem beszél mindig igazat, egyébként a vasútállomáson szedtem fel nemrégen egy hideg éjszakán, most a lakásomat őrzi, és a történetét sohasem írtam meg.
(Jimenez	Saura	és	Angelina	halkan	beszélgetnek	spanyolul,	azután	Angelina	lefordítja	
a	beszélgetés	lényegét.)		
ANGELINA:
Holnap reggel tíz órakor egy nagy autó jön ide, és elhozza magukat
az írószövetségbe. Ott megbeszélik a hivatalos dolgokat, azután fél
tizenkettő körül a nagy autóval elmegyünk Matanzasba. Hozzanak
fürdőnadrágot és pizsamát. Megfürdünk az óceánban és visszajövünk. Most el kell vezetnem Jimenezt, kissé elbágyadt a whiskytől.
(Ajtónyitás,	 ajtócsukódás,	 léptek	 zaja	 hallatszik.	 Angelina	 elmegy	 Jimenez	 Saurával.)		
GARA:
A kubaiak szemmel láthatóan nem bírják a szeszesitalt.
M. HOLLÓ JÁNOS: Itt melegebb van, mint minálunk. Lelassul a szervezet működése,
a tömény ital gyorsan fejbe vágja az embert… Úgy hallottam, hogy
errefelé inkább koktélféléket isznak.
GARA:
Utálok minden koktélt. Az igazi férfiak igyanak igazi tiszta italt és
ne holmi összekavart löttyöket.
(Ismét	ajtónyílás	hallatszik,	Angelina	jön	vissza	a	szobába.)		
ANGELINA:
Beraktam Jimenezt az autóba. Most már lemehetünk az étterembe
megebédelni. Mindent az írószövetség fizet, annyit ehetünk,
amennyit akarunk.
GARA:
Te egyél nagyon sokat. Olyan lapos vagy, mint a deszka.
M. HOLLÓ JÁNOS: Előbb lezuhanyozunk és átöltözünk. Tajtékosak vagyunk, mint az
igáslovak, és bűzlünk, mint a görények.
ANGELINA:
Megvárom magukat lenn, az étteremben.
GARA:
Előbb én megyek a tus alá. Lemosakszom, a gyanús összetételű vízből egy kortyot sem fogok inni, mert nem akarok gyomorbajt kapni.
(Ajtócsapkodás,	zuhanyozás	és	a	holmik	szétpakolásának	zaja	hallatszik.)		
GARA:
Felpofozom azt az idétlen kölyköt, amint hazaérek.
M. HOLLÓ JÁNOS: Kiről van szó?
A fiamról. Ő csomagolta be a holmijaimat, és kifelejtette a zoknikat.
GARA:
Nincs egyetlen tiszta zoknim sem.
M. HOLLÓ JÁNOS: Miért nem a feleséged szerelt fel e hosszú útra?
Nincs feleségem. Elváltunk két héttel ezelőtt. A fiam csomagolt be,
GARA:
és kifelejtette a zoknikat.
M. HOLLÓ JÁNOS: Nekem Natasa csomagolt be, és minden rendben van. Natasa ugyan
nem a feleségem, de jártas a kóborlásokban. Gyorsan és praktikusan csomagol.
GARA:
Felpofozom azt az idétlen kölyköt a zoknik miatt.

2019. július–augusztus

31

„

M. HOLLÓ JÁNOS: (sajnálkozva) Az ember ne búslakodjon zoknik és nők miatt. Havannában nyüzsögnek a stricik és a kurvák. Annyi nőt találsz magadnak, amennyit akarsz.
GARA:
Honnan tudod?
M. HOLLÓ JÁNOS: Az egyik kedvenc írómtól. Ő jól ismerte Havannát, igaz még a szocialista idők előtt.
GARA:
Menjünk ebédelni. Gyalog menjünk le, hogy kifújjam magamból
a whiskyt. Azután majd körülnézünk a nők irányában.
(Ajtónyitás,	ajtócsukás,	gyors	léptek.)		
M. HOLLÓ JÁNOS: Nem mehetünk le a lépcsőkön. Láncot húztak elénk. Egyébként
nem is bánom, nem szeretek lépcsőket mászni. Menjünk liften.
GARA:
A liftkezelő ellenszenves és undorító pofa.
M. HOLLÓ JÁNOS: Majd megszokjuk ezt is.
(Jellegzetes	csöngetés,	amikor	kinyílik,	és	amikor	becsukódik	a	felvonó	ajtaja.)	
GARA:
Undorító ez a pofa. És pisztolyt hord a segge fölött.
M. HOLLÓ JÁNOS: Majd lekenyerezzük valamivel.
GARA:
Mivel?
M. HOLLÓ JÁNOS: Még nem tudom. De majd kitalálom. Angelina is segíthet.
(Felvonó	ajtaja	nyílik	és	csukódik.	Siető	léptek.)		
GARA:
(dühösen) Miért zárják el előlünk a lépcsőket?!
ANGELINA:
A biztonságuk miatt. Mindenkit ellenőriznek, csak felvonóval lehet
közlekedni az emeletek között. Ide nem jöhet be akárki.
M. HOLLÓ JÁNOS: Mr. Wormoldot manapság itt nehezen lehetne beszervezni titkosügynöknek. Hasselbacher doktor sem ődönghetne részegen a folyosókon.
GARA:
Még mindig nem tudom, hogy ki a fene az a Wormold és Hasselbacher doktor.
M. HOLLÓ JÁNOS: Mondtam már, hogy régi ismerőseim. Hasselbacher doktor egyébként meghalt. Egy bárszékről lőtték le.
GARA:
Micsoda? Hol történt ez?
M. HOLLÓ JÁNOS: Itt Havannában. Hosszú mese.
ANGELINA:
Graham Greene?
M. HOLLÓ JÁNOS: Ő bizony.
Megrendelhetem az ebédet?
ANGELINA:
M. HOLLÓ JÁNOS: Én valami megbízható ételt kérek. Mondjuk marhahúst.
GARA:
Nekem mindegy.
(Edénycsörgés.	 Halk	 zene	 szól	 a	 háttérből.	 Felszolgálási	 zajok,	 evőeszközök	 csörgése,	
enni	kezdenek.)		
GARA:
Együk meg minél gyorsabban ezt az akármit. Aztán el kell mennünk zoknit venni.
ANGELINA:
(zavartan) Kicsit nehéz lesz…

„
GARA:

32

tiszatáj

Hogyhogy nehéz lesz? Van pénzem! Kaptam pesókat ettől a Saurától.
(Szokásos	étkezési	zajok,	a	pincérek	távoli	spanyol	beszéde,	háttérzene.)		
M. HOLLÓ JÁNOS: Nekem nincs szükségem zoknikra. Elálmosodtam. Én ebéd után
mindig alszom. Még Havannában is.
GARA:
Mi Angelinával elmegyünk vásárolni.
(Léptek	zaja.	Felvonó	zúgása.	Elhalkuló	zene.)		
GARA:
Hová a jóistenbe küldtek bennünket? Ebben a városban nincsenek
boltok. Végiggyalogoltam fél Havannát, mire Angelina talált egy silány áruházat, de ott nem akartak kiszolgálni, mert nincs vásárlási
jegyem. Dollárokat is kínálgattam nekik, de ők vásárlási jegyet követeltek, végül egy öreg néger megsajnált, és eladott nekem egy
cetlit, ezzel szereztem egy pár zoknit. Most van összesen két pár
zoknim, izzadok a melegben, és állandóan büdös lesz a lábam.
M. HOLLÓ JÁNOS: (álmosan) Hordhatod az én zoknijaimat is.
Kialudtad magad?
GARA:
M. HOLLÓ JÁNOS: Igen. Lehet, hogy még boldog is leszek ebben a meleg városban. Ha
találok egy szép lányt, aki nem olyan sovány, mint Angelina.
GARA:
Sohasem leszel boldog ebben a városban. Itt még gyufája sincs
senkinek. Az áruház előtt rágyújtottam egy cigarettára, erre legalább tízen megrohantak és tüzet kértek tőlem. Milyen város az,
ahol még gyufa sincs? Pedig az őslakos indiánoknak még minden
megtermett itt szinte magától.
M. HOLLÓ JÁNOS: Nekem rengeteg gyufám van. A világ összes szállodájából ellopkodom a reklámgyufákat.
(Gyufasercenés,	rágyújtanak.)		
GARA:
Nőket ide nem hozhatunk föl. Úgy őrzik ezt a szállodát, mint egy
fegyverraktárt. Mi a fenét őriznek? Rajtunk kívül egy-két orosz
vagy bolgár delegáció lődörög itt. A lépcsőket lezárták, minden
kong az ürességtől, és én utálom az ürességet.
M. HOLLÓ JÁNOS: Majd mi betöltjük ezt az ürességet. Gyönyörű kubai nőket hozunk
föl a szobánkba.
GARA:
Hogyan?
M. HOLLÓ JÁNOS: Lefizetjük a liftkezelőt.
GARA:
Mivel? Ezeknek még a dollár sem kell. Mivel fizetjük le ezeket
a gyanakvó brigantikat?
M. HOLLÓ JÁNOS: Gyufával… (halk	öltözködési	neszezés	hallatszik) Úgy látom, beesteledett, mehetünk vacsorázni.
GARA:
Angelina már türelmetlenül és éhesen vár bennünket az előcsarnokban. Láttad, hogy mennyi mindent megevett ebédre?
M. HOLLÓ JÁNOS: Láttam.

2019. július–augusztus
GARA:
M. HOLLÓ JÁNOS:
GARA:
M. HOLLÓ JÁNOS:

33

„

Nem értem, hogy hová fér abba a sovány testbe az a sok kaja.
Én sem értem.
Biztos vagyok benne, hogy vacsorára is rengeteget fog zabálni.
Kivárjuk. Azután belevetjük magunkat az éjszakai életbe. Előbb
azonban a pisztolyos felvonókezelőt meglágyítom egy gyufásdobozzal… Ez talán jó lesz. Olaszországban a Garda-tó mellett loptam
egy szállodából. Ha jól látom, Sirmionét ábrázolja.
(Léptek	zaja,	liftzúgás.)		
RATKÓ BALTICS: Engedjék meg, hogy bemutatkozzam. Ratkó Balticsnak hívnak. Egy
ismert belgrádi külkereskedelmi vállalatnak vagyok a képviselője.
Megtudtam, hogy hazai írók érkeztek ide…
M. HOLLÓ JÁNOS: Hirtelenében azt hittem, hogy angol titkosügynökbe botlottunk.
RATKÓ BALTICS: Ne vicceljen már! Crna Gorából jöttem ide, és nagyon egyedül érzem magam.
GARA:
Melyik nemzetségből származol?
RATKÓ BALTICS: A Cucákból.
GARA:
Őket nem szeretem túlságosan, de azért örülök, hogy találkoztunk.
RATKÓ BALTICS: Én is örülök a honfitársaimnak. Ma éjszaka a vendégeim vagytok.
Jobbnál jobb helyekre viszlek el benneteket.
M. HOLLÓ JÁNOS: Előbb gondoskodnunk kell Angelináról.
GARA:
Angelina! Te most vacsorázzál meg, aztán menjél haza aludni.
Gyönge vagy és elfáradtál. Mi pedig szétnézünk a kubai nők körében.
ANGELINA:
(riadtan) De nekem magukkal kell maradnom. Ezért fizetnek, és…
M. HOLLÓ JÁNOS: Menjél aludni, és hízzál meg egy kicsit.
ANGELINA:
Az utcákon ünnepség van…
M. HOLLÓ JÁNOS: Ez kell nekünk. Lássuk az ünnepséget, te meg szedjél egy-két kilót
magadra.
(Ünneplés	zaja	hallatszik	először	távolabbról,	azután	egyre	közelebbről,	férfiak	és	nők	
énekelnek	vidáman,	spanyol	nyelven.)	
RATKÓ BALTICS: Ritka pillanatot fogtunk ki. Ingyen sört osztanak a népnek.
GARA:
Papírzacskókban?
RATKÓ BALTICS: Nincs poharuk, ezért papírzacskókban mérik a sört. A kubaiak már
két zacskó sörtől is jókedvűek lesznek és könnyen kezelhetők. Igazán szeretetreméltó emberek.
(A	zaj	egyre	jobban	felerősödik,	a	beszélgetés	hangosabb	lesz.)		
GARA:
Menjünk a nők közé. Ebben a városban állítólag szebbnél szebb
nők nyüzsögnek. Egy skatulya gyufáért a legszebbet is felvihetjük
a szobánkba.

„

34

tiszatáj

RATKÓ BALTICS: Ez ma már nem egészen ilyen egyszerű. Gyertek utánam, van itt
egy nagyon tiszta kis bár, ahová csak külföldieket és válogatott kubaiakat engednek be. Az útlevél nálatok van?
M. HOLLÓ JÁNOS: Nálunk van.
(Az	ünneplők	éneklése	és	zajongása	elhalkul,	megszűnik.	Pohárcsörgés	hallatszik.)		
M. HOLLÓ JÁNOS: Úgy hallottam, hogy ezen az éghajlaton koktélokat szoktak inni. Mit
javasolsz?
RATKÓ BALTICS: Daiquirit. Minden valamirevaló író kipróbálta már, és majdnem
mindegyik dicsérte.
M. HOLLÓ JÁNOS: Mi az a daiquiri?
RATKÓ BALTICS: Nem tudom pontosan, hogy miből kotyvasztják össze, de rum, citromlé, cukor és sok turmixolt jég van benne. Majdnem olyan, mint
a fagylalt, valamivel persze töményebb, és persze jókedvre deríti
az embert.
M. HOLLÓ JÁNOS: Ezt kérem.
Én maradok a whiskynél.
GARA:
M. HOLLÓ JÁNOS: Megint be fogsz rúgni.
GARA:
Nem baj. Hol vannak a szép kubai nők?
RATKÓ BALTICS: Én nem nagyon kapkodnék értük.
GARA:
Miért?
RATKÓ BALTICS: Három vagy négy hónappal ezelőtt itt járt egy barátom és hát… közeli viszonyba keveredett egy itteni nővel. Amikor hazament, furcsa tüneteket észlelt az alsó testrészén, kórházba vitték, az orvosok
vizsgálgatták és tanácstalanok voltak, számukra ismeretlen kórokozókra bukkantak, végül kénytelenek voltak eltávolítani a barátom egyik heréjét.
GARA:
Vagyis kiherélték?!
RATKÓ BALTICS: Így is mondhatnánk.
GARA:
(felháborodva) Úristen, micsoda helyre küldtek bennünket! Máris
teljesen kihűltem a köldökömtől lefelé, az ágyékom jéghideg. Nem
csodálom, hogy az őslakos indiánok kiirtották magukat. Hogyan
szaporodnak itt egyáltalán az emberek?
RATKÓ BALTICS: Szeretik a szerelmet. És gyakorolják is mindenütt. Még a tengerben
is. Fürdés közben a meleg tengeri vízben. Az itteni férfiak nyilván
ellenállóbbak a helybéli nyavalyákkal szemben, észre sem veszik
az olyan betegségeket, amitől a magunkfajtákat kiherélik.
GARA:
Teljesen kihűltem. Lehet, hogy egész életemben impotens maradok.
RATKÓ BALTICS: Egyél sok osztrigát. Az osztriga garantáltan felfokozza a férfiasságot.
M. HOLLÓ JÁNOS: Én inkább még egy daiquirit kérek.
Én meg még egy whiskyt.
GARA:
(Pohárcsörgés,	italozás.)	

2019. július–augusztus

35

„

M. HOLLÓ JÁNOS: Gondoskodnunk kellene Angelináról. Szerintem még mindig a szálloda előcsarnokában ül, és nagyon bánatos, mert nem tud rólunk
jelentést írni.
GARA:
Nem érdekelnek a nők. Még Angelina sem. Nem akarom, hogy kiheréljenek. Aludni akarok.
M. HOLLÓ JÁNOS: Majd én eligazítom Angelinát.
RATKÓ BALTICS: Holnap is a vendégeim vagytok.
(Fokozatosan	 ismét	 felerősödik	 az	 ünnepi	 zajongás,	 mivel	 kimentek	 a	 bárból,	 aztán	
a	zaj	elhalkul,	mert	M.	Holló	János	betér	a	szállodába.)		
ANGELINA:
Muszáj volt megvárnom magát. Tudnom kell, hogy mit csinálnak,
minden napról referálnom kell.
M. HOLLÓ JÁNOS: Igyál meg egy vitamindús koktélt. Felélénkít, és utána már játszi
könnyedséggel referálsz, és talán még ki is gömbölyödsz egy kicsit.
Én majd a hideg daiquiritől gömbölyödök ki.
ANGELINA:
Narancsitalt kérnék.
M. HOLLÓ JÁNOS: Rendeld meg, te tudsz spanyolul.
(Angelina	halk	spanyol	nyelvű	italrendelése	hallatszik.)		
M. HOLLÓ JÁNOS: Nem érzed magad néha egyedül e furcsa és idegen városban?
Állandóan egyedül vagyok. Nem érzem magam jól itt. Az emberek
ANGELINA:
nagyon kedvesek, de nagyon szegények, és a menzán pocsék kosztot kapunk.
M. HOLLÓ JÁNOS: Amíg velünk vagy, fejedelmien étkezhetsz.
ANGELINA:
Maguk elmennek két hét múlva, nekem meg maradnom kell.
M. HOLLÓ JÁNOS: Legalább tökéletesen megtanulsz spanyolul.
A kubaiak csúnyán, kificamítva beszélik a spanyol nyelvet. Például
ANGELINA:
azt, hogy többé-kevésbé, úgy mondják, hogy „mao meno”, holott
egészen másképp kell mondani.
M. HOLLÓ JÁNOS: Szerelmesnek kellene lenned. Sürgősen. Persze megfelelő férfiakba, akiket nem fertőznél meg titokzatos kórokkal.
ANGELINA:
Sohasem voltam szerelmes.
M. HOLLÓ JÁNOS: Ez nagy hiba. Szívesen elmesélnék egy történetet, amelyet egy ismert magyar író írt meg egy kelta lovagról, és aminek az a tanulsága, hogy az embernek okvetlenül szerelmesnek kell lennie.
ANGELINA:
(ásít) Fáradt vagyok. Elmegyek a kollégiumba. Holnap Matanzasba
megyünk.
M. HOLLÓ JÁNOS: Hát akkor aludjuk ki magunkat Matanzas előtt. Hazakísérlek.
Nem, nem. Itt lakom a közelben, és ebben a városban mindenki bizANGELINA:
tonságban van.
M. HOLLÓ JÁNOS: Tehát amolyan kollégiumfélében laksz?
Olyasfélében. Egy magyar lány is lakik ott, Krámer Editnek hívják,
ANGELINA:
ő Budapestről jött ide tanulni.

„

36

tiszatáj

M. HOLLÓ JÁNOS: Szép lány?
ANGELINA:
Szép fekete haja van.
M. HOLLÓ JÁNOS: Mondd meg neki, hogy holnap délelőtt legyen az írószövetség előtt.
Visszük őt is Matanzasba.
ANGELINA:
Nem hiszem, hogy Jimenez beleegyezik.
M. HOLLÓ JÁNOS: Bele fog egyezni. Most pedig búcsúzzunk el.
Remélem, jól érezte magát az első estén Havannában.
ANGELINA:
M. HOLLÓ JÁNOS: Mao-meno.
(Utcai	zaj,	gépkocsik	zúgása.)		
M. HOLLÓ JÁNOS: Te lennél Krámer Edit? Remélem, nem terjesztesz titokzatos kórokat.
KRÁMER EDIT:
Nem. Nem terjesztek semmiféle kórokat.
M. HOLLÓ JÁNOS: Akkor szállj be az autóba. Matanzasba megyünk, és nagyon jól fogjuk érezni magunkat.
(A	háttérből	Jimenez	Saura	gyors	spanyol	beszéde	hallatszik,	majd	Angelina	fordítása.)		
ANGELINA:
Jimenez azt mondja, hogy idegenek nem utazhatnak velünk.
M. HOLLÓ JÁNOS: Edit nem idegen, és nélküle én sem megyek sehová. Ebből pedig
nemzetközi botrány lesz.
(Halk	spanyol	nyelvű	párbeszéd	Angelina	és	Jimenez	Saura	között.)		
ANGELINA:
Edit is velünk jöhet.
M. HOLLÓ JÁNOS: Így képzeltem én is.
(Gépkocsiajtók	 csapkodása,	begyújtott	 autómotor	 zúgása,	 induló	 gépkocsi	kerekeinek	
csikorgása	hallatszik.)		
M. HOLLÓ JÁNOS: Honnan jöttél?
Budapestről. A nyolcadik kerületből.
KRÁMER EDIT:
M. HOLLÓ JÁNOS: Elég szép kerület. A lányok ott nagyon rövid szoknyában járnak.
KRÁMER EDIT:
Én itt is szeretek rövid szoknyában járni.
(Motorzúgás	közben	a	háttérben	Angelina	és	Saura	gyors	spanyol	párbeszéde	hallatszik.)		
ANGELINA:
Jimenez szeretné elmesélni legújabb regényének a tartalmát. Egy
írástudatlan fiúról szól, aki világhírű bokszoló lett.
M. HOLLÓ JÁNOS: Ezúttal hanyagoljuk a bokszolókat, a nőkkel akarok foglalkozni.
(Ismét	halk	és	gyors	spanyol	párbeszéd	hallatszik.)		
ANGELINA:
Jimenez azt kérdezi, hogy együtt maradhat-e sokáig egy soknemzetiségű ország? Esetleg széthullhat-e?
M. HOLLÓ JÁNOS: Bizony széthullhat.
GARA:
Ne mondjál ilyeneket külföldiek előtt. A mi országunk sohasem
hullik szét.
M. HOLLÓ JÁNOS: Hagyjuk most a politikát. A nyolcadik kerületi lányokkal akarok
foglalkozni Matanzasig, ott szépen megebédelünk, azután én lefekszem aludni, később pedig megfürdünk az óceánban.

2019. július–augusztus

37

„

(Gépkocsi	motorjának	zúgása,	amely	fokozatosan	átváltozik	tengerzúgásba.	Egyre	ki‐
fejezettebben	hallatszanak	a	tenger	hullámainak	a	csapkodásai.)	
GARA:
Hé, te magyar író! Ébredj már fel! Gyere ide a partra.
(Ismét	a	tenger	zúgása,	majd	M.	Holló	János	álmos	hangja.)	
M. HOLLÓ JÁNOS: Miért ez a nagy lárma?
GARA:
Nagy eseményről maradtál le. Egy igazi regényíró nem hagyhat ki
ilyesmit az ebéd utáni alvás miatt.
M. HOLLÓ JÁNOS: Miről van szó?
GARA:
Igaza van Ratkónak. Ezek a kubaiak még a tengerben is üzekednek.
Bemennek nyakig a langyos vízbe és összebújnak. A fejük mozgásáról látszik, hogy mit csinálnak. A parton ülők meg ütemes rikoltozással és tapssal buzdítják őket.
M. HOLLÓ JÁNOS: Hol láttad ezt?
GARA:
Ott balra. Van ott egy amolyan népi strand. A helybéliek odajárnak
fürödni. Látnod kellett volna…
M. HOLLÓ JÁNOS: Elég kellemetlen lehet a sós vízben. Különösen a nőknek.
GARA:
A kubaiak mégis csinálják.
M. HOLLÓ JÁNOS: Egyszer majd megnézem. De én továbbra is a szárazföldön akarom
csinálni. A tengerben csupán fürödni óhajtok. Velem jössz, Editkém?
KRÁMER EDIT:
Természetesen.
M. HOLLÓ JÁNOS: Csak fürödni fogunk, azután majd keresünk egy-két szép kagylót,
amit hazaviszek emlékbe, Natasának.
ANGELINA:
A kagylókat nem szabad elvinni. A sziget másik oldalán, a Karibtenger partján egyébként is szebb kagylók vannak, és oda is elmegyünk.
M. HOLLÓ JÁNOS: Azokat a kagylókat elvihetjük?
ANGELINA:
Nem. De az őrök néha elnézőek.
M. HOLLÓ JÁNOS: Editkém, menjünk fürödni. Estig ki sem jövünk a vízből. De akkor
majd csókolódzunk.
(A	tenger	csobogása	és	távolról	latin‐amerikai	zene	hallatszik.)		
KRÁMER EDIT:
Már mindannyian elmentek vacsorázni.
M. HOLLÓ JÁNOS: Mi meg csókolódzni fogunk.
KRÁMER EDIT:
Nem lehet.
M. HOLLÓ JÁNOS: Mi van?
KRÁMER EDIT:
Nem tudom, mi történt velem. Megfájdult a szám. Napokkal ezelőtt
kisebesedett a szájpadlásom, és megrepedezett a nyelvem.
M. HOLLÓ JÁNOS: Hol van az a strand, ahol a helybéliek paráználkodnak?
KRÁMER EDIT:
Ott balra.
M. HOLLÓ JÁNOS: Menjünk oda. Bűnös hely kell most nekünk. Tüzet gyújtunk, te ráköpsz a parázsra, és felszippantod a felszálló párát. Reggel már úgy
fogunk csókolódzni, mint a pinty.

„

38

tiszatáj

(Tűzropogás,	hullámverés.)		
KRÁMER EDIT:
Meggyógyult a szám.
M. HOLLÓ JÁNOS: Akkor kezdhetjük.
Kezdhetjük. És estére majd folytatjuk Havannában.
KRÁMER EDIT:
(Szeretkezés	 zajai,	 majd	 hullámverés,	 gépkocsi	 motorjának	 zúgása,	 végül	 pohárcsör‐
gés,	bári	zajok.)		
M. HOLLÓ JÁNOS: Tegnap bevált az ősi magyar gyógymód. Edit ma reggel nagyon
elevenen viselkedett az ágyban. És ma este is eljön a szállodába.
GARA:
Nem fog eljönni.
M. HOLLÓ JÁNOS: Miért?
GARA:
Az előbb kinn voltam azon a nagy téren, ahol fagylaltot árulnak.
Rengeteg embert láttam sorban állni. Edittel is találkoztam. Egy
nagydarab néger karján lógott.
(Rövid	szünet.)	
M. HOLLÓ JÁNOS: Angelina!
Tessék.
ANGELINA:
M. HOLLÓ JÁNOS: Ez az irigykedő montenegrói fickó azt állítja, hogy az előbb Editet
egy nagydarab néger karján látta himbálódzni.
ANGELINA:
Néha felbukkan a közelében egy nagydarab néger is.
M. HOLLÓ JÁNOS: Mások is felbukkantak?
ANGELINA:
Hát… igen.
Mégis igazam volt, amikor a tüzesvérű magyar nőkről beszéltem.
GARA:
És még finoman fogalmaztam. Az olcsó ringyók persze mindenféle
kórságot összeszedhetnek. Aztán továbbadják. Nem csodálkoznék,
ha néhány hónap múlva téged is kiherélnének.
M. HOLLÓ JÁNOS: Atyaúristen! Köldöktől lefelé teljesen kihűltem.
ANGELINA:
Holnap megnézzük Hemingway házát.
M. HOLLÓ JÁNOS: A Karib-tengerhez szeretnék most menni, meleg vízben megfürödni, és egy szép kagylót előkaparni a homokból.
GARA:
Jól érzed magad?
M. HOLLÓ JÁNOS: Mao-meno.
ANGELINA:
A Karib-tengerhez is elmegyünk majd. De előbb megnézzük Hemingway házát. Már itt is a kocsi…
(autózúgás,	majd	repülőgép…)	
M. HOLLÓ JÁNOS: (félig	 hangosan) Kedveltem Hemingwayt, szívesen megnéztem a
házát, de azután, amit Editről megtudtam, mindjárt a Karib-tenger
mellé szeretettem volna menni, de arra csak későbben került sor.
Későbben találtam rá a szép rózsaszínű kagylóra, és a kagyló nem
is olyan szép, mint amilyennek reméltem… Érdekes, ezek a kubaiak
megkedvelték ezt az osztrigákban bizakodó rémes montenegrói
fickót, adtak neki ajándékba egy szalmakalapot és egy szál cukor-

2019. július–augusztus

39

„

nádat. Nekem viszont csak egy vékony verseskötetet ajándékoztak.
Gara szalmakalappal a fején, cukornáddal a kezében szállt fel a repülőgépre. A harmadik whisky után elaludt. A szalmakalap félrecsúszott a fején, a cukornádat a térde közé szorítja. Ezzel nincs baj,
a szalmakalapot kell gyakran helyreigazítani, háromnegyed óránként, óránként felébred, ilyenkor whiskyt kér.
GARA:
(horkolva	ébred)	…whiskyt… Van még?
M. HOLLÓ JÁNOS: Van. Tessék…
GARA:
(iszik) Hol vagyunk…?
M. HOLLÓ JÁNOS: A jéghegyek fölött…
GARA:
Nem kellett volna azt bizonygatnod, hogy széthullik a mi szép országunk. Ez egyáltalán nem igaz.
M. HOLLÓ JÁNOS: Én egyáltalán nem bizonygattam semmit.
GARA:
De igenis bizonygattál. Pedig sohasem fog széthullani az ország.
Tudod miért?
M. HOLLÓ JÁNOS: Nem tudom.
GARA:
Azért, mert engem a repülőtéren Janica fog várni. Tudod, hogy ki az
a Janica?
M. HOLLÓ JÁNOS: Nem tudom.
GARA:
Egy horvát asszony. Elvált a horvát férjétől, és engem vár a repülőtéren. Ő a legszebb elvált asszony Horvátországban, és katolikus.
Én viszont nem vagyok katolikus.
M. HOLLÓ JÁNOS: Tudom.
GARA:
A kubai nők is katolikusok. Meg a legtöbb magyar nő.
M. HOLLÓ JÁNOS: Ne beszéljünk erről.
GARA:
Janicával együtt fogom ünnepelni a katolikus karácsonyt. Hát ezért
nem hullik szét az országunk. Nem kellett volna felelőtlenül fecsegned a kubaiak előtt.
M. HOLLÓ JÁNOS: Nem fecsegtem felelőtlenül.
GARA:
Milyen a katolikus karácsony?
M. HOLLÓ JÁNOS: Bensőséges.
GARA:
Én a hangos és vidám ünnepségeket szeretem. Téged ki vár a repülőtéren?
M. HOLLÓ JÁNOS: Talán Natasa. De nem biztos.
(Leszáll	a	repülőgép,	felerősödik,	majd	megszűnik	a	motorok	zaja.)		
GARA:
Janica nincs itt a repülőtéren.
M. HOLLÓ JÁNOS: Natasa sincs itt.
GARA:
Lehet, hogy mégis széthullik ez az ország.
(Vámosok	kiabálása,	halk,	majd	felerősödő	balkáni	zene.)	

„

40

tiszatáj

PETŐCZ ANDRÁS

Zágráb
azt mindenki tudja, merre járnak a fekete macskák,
piros-fehér kockás házak tetején ugrálnak minden pillanatban,
akkor is, amikor olyan hideg van,
hogy még a forralt bor sem melegíti fel a lelket
azt mindenki tudja, hogy a horvát macskák vért isznak, ha bánatosak,
és ha nem vért, akkor travaricát, mert az pezsdíti a testük,
villámló szemekkel mennek a Jelačić térre, és
dorombolnak, amikor balkánista vágyaik teljesülnek
milyenek a kék villamosok, ha nem éppen kékek?,
mosolyognak akkor is, akire mosolyogni érdemes, mégis szigorúak,
mindenki nyugodt és erős, és nincsenek elhallgatott gondolatok,
az óváros alatt végtelen alagút, patkányok nélkül
mindenki sétál, az is, aki rohan, és az is mosolyog, aki sír,
tenger illata van minden járókelőnek, sós tengervíz mindenki ruhája,
az utcák hideg köveiből forróság árad még a legcudarabb
téli napokon is, akkor is, ha zuhog a hó
azt mindenki tudja, hogy léteznek macskák, akik akkor boldogok,
ha emlékeznek egykori önmagukra, feketére égetett bőrük üzenetére,
ha visszarévednek kölyökmacska-korukra, mikor is boldogan
dörgölőztek macska istenükhöz, ahhoz, aki nincs, vagy aki van
azt mindenki tudja, hogy a fekete macskák szabadok Zágráb utcáiban,
szabadon és boldogan kóborolnak, mert azt hiszik, végtelen az idő,
végtelen időkön által létezhetnek valamiféle balkánista tenyéren,
ahol is mindig van burek meg csevapcsicsa, és létezik kuckó az elalváshoz

2019. július–augusztus

41

Most akkor Nizza
most	akkor	mi	van?, kérdezed, és én nem válaszolok,
Nizza főutcáján botorkálok úgy, mint egy hajléktalan,
otthont keresek ott, ahol nem lesz otthonom soha,
minden szétesik, minden szomorúság
elmenni valahonnan nem olyan egyszerű, mondod,
elhagyni valamit majdnem reménytelen, teszed hozzá,
mindig benned marad, és előjön később, felsír,
tetted kendő alatt, nélküled is megél
mindig benned marad, mint a gyereksírás, kimondhatatlan,
visszaforgatni az időt semmiképpen sem lehet, soha, soha,
örökké szemben áll veled, és nem érti, mi is történhetett,
és nem tudod megvédeni, nincsen rá lehetőség
lehet kóborolni Nizza fő utcáján, miként a hajléktalan,
ideig-óráig csökken benned a feszültség, kétségtelen,
aztán valaki mégis azt mondja, nem jól cselekedtél,
akkor, amikor, abban a pillanatban
most	akkor	mi	van?, kérdezem tőled, nem válaszolsz,
Nizza főutcáján lépkedek, igazi hajléktalan,
otthont keresek, és nem lesz már otthonom soha,
mert minden szétesett, végérvényesen

Minden egyszerre üzen
Duke	Ellingtonnak	

minden egyszerre üzeni, hogy megint,	megint, igen, minden,
megint egyszerre, minden, minden jó lesz, szól a trombita,
a billentyűs rákever, igen, minden, minden újra, gyere, újra,
futok valahol, gyerekként megint, futok, futok az úton, velem
van minden, az apám, az anyám, újra, igen, rohanás az egész,
és te is itt vagy, szól a zongora, kever a dobos, te is itt vagy,
rohan minden, és mégis minden mozdulatlan, nem is tudom,

„

„

42

tiszatáj
rohanás és mozdulatlanság egyszerre, minden futás, szól
a zongora, a trombita ráerősít, minden egyszerre van jelen,
minden, a futás, a mozdulatlanság, minden egyszerre, minden,
ami a múlt, az egész úgynevezett életünk, gyerek vagyok, újra,
valahol óbudán, vagy nem is tudom, itt az apám, itt az anyám,
itt van minden, micsoda futás mindez, szól a zongora, és te is
futsz velem, minden mozdulatlan, és minden mozgásban,
billentyűkön dobolok én is, micsoda csoda látomás, égzengés,
futás és csend, dobolok a billentyűkön, minden egyszerre történik,
futás, és mozdulatlanság, apám nevet, anyám integet nekem
valahonnan, talán a magasból, soha nem térek vissza, elmegyek,
a világ a lábaim előtt, soha nem akarok visszatérni, kiabálni akarok,
és futni akarok, és azt, hogy itt legyél velem, itt legyél mindig,
futás és mozdulatlanság, kiabálás és csend!!!, igen, csend,
dobolok a billentyűkön, írom a verset, sikít minden, kiabálás
és csend, sikítás, jaj, mi ez, mi ez a futás bennem, most kicsit
elhallgat minden, majd újra kezdi, micsoda küzdelem ez
a hangokkal, hova futok, hova sietek, szeretnék megállni,
ott akarok ülni a város felett, a teraszon, nézni a mélybe,
bort inni veled, és rágyújtani egy cigarettára, tudod,
arra	a	cigarettára, csak veled, add meg, uram, ismét,
mondom magamban, közben folytatódik a futás, rohanok
előre, add meg nekem mindennap ezt, mondom, ezt akarom,
a dobolást, a futást add meg nekem, mondom, kiáltom egyre,
add meg, uram, hogy ismét láthassam mindazt, amit elképzelek,
mondom, és futok tovább, add meg nekem, mondom, add meg,
hogy újra, add, add, szól a zongora, a trombita, a dob, sikít minden,
és kiabál és hallgat, minden egyszerre üzeni, hogy megint,	megint,
igen, minden, megint egyszerre, minden, minden jó lesz,
szól a trombita, a billentyűs rákever, igen, minden, minden újra,
gyere, újra, futok valahol, gyerekként megint, futok, futok az úton,
velem van minden, az apám, az anyám, újra, igen, rohanás az egész,
add meg nekem uram, a csendet, a zajt, az erőt, az örömet, a zenét,
főleg a zenét add meg nekem, kiáltom, és rohanok tovább a csendben,
rohanok egyre, egyre, egyre csak rohanok ---

2019. július–augusztus

43

„

Hatvan
BAKONYI ISTVÁN BESZÉLGETÉSE P ETŐCZ ANDRÁSSAL
A	 magyar	 irodalom	 jeles	 alakja,	 Petőcz	 András	 augusztus	 27‐én	 betölti	 hatvanadik	
évét.	Az	alábbi	beszélgetés	ebből	az	alkalomból	készült.	
–	A	származásod,	a	családi	környezet	mennyiben	befolyásolta	később	pályád	alakulását,	és	ezek	
a	korai	élmények	hogyan	vezettek	az	irodalom	felé?	

– Ismert Illyésnek a híres mondata, hogy „Nem az a kérdés, ecsém, honnan jössz, hanem hogy
hova mész”, és ez – bizonyos értelemben – tökéletesen igaz is. Mégis meggyőződésem, hogy a
„honnan jössz” kérdése is fontos, számomra legalábbis fontosnak bizonyult. Az a tény, hogy
apám maga is írt fiatal korában novellákat, hogy számára az írói lét valami egészen kivételes,
mintegy emelkedett létforma volt, hogy büszkén mondogatta családi körben, hogy fiatalemberként Németh Lászlóval levelezett, neki küldte el a munkáit, nos, ez volt az igazán meghatározó gyerekkoromban. És az a tény, hogy rengeteg könyv volt otthon, elsősorban szépirodalom, ez szintén meghatározó volt. Sokat voltam egyedül a lakásban, és szinte válogatás
nélkül vettem le a könyveket a polcról, olyanokat is, amelyeket még – életkorom miatt – nem
kellett volna olvasnom akkoriban, és olvastam, olvastam. A tudásomat, olvasottságomat hat
és tizennégy éves korom között szereztem, persze utána is, a kamaszkoromban is sokat olvastam, de alapvetően a gyerekkor volt a meghatározó. Fontos volt még két dolog, amit meg
kell említenem. Az egyik Buzás Viktor A	Petőcz‐fiúk című ifjúsági regénye, amit apám ünnepélyes gesztussal adott a kezembe, talán hatéves lehettem, mondván, hogy ez a regény „rólunk szól”. Buzás ifjúsági regénye az 1848-49-es forradalom és szabadságharc idején játszódik, benne a Petőcz fivérek, két testvér életét írja le. A bátyámmal mi is ketten voltunk, nem
csoda hát, hogy gyerekkoromban ez a könyv hihetetlen büszkeséggel töltött el. Ehhez járult
még apám gyakran ismételgetett kis „kétsorosa”, ha tetszik, „vendégszövege”, amely így szólt:
„a Petőcz-név megint szép lesz ⁄ méltó régi, nagy híréhez”. Gyerekként valóban azt hittem,
hogy ezt a két sort apám írta. És, ha már származásról kérdeztél, szintén fontos volt az a felismerés, amely felismerés csak felnőtt koromban tudatosult, hogy apám családja, pontosabban apám anyukájának a családja, a Tabon élt Czigler család még a XIX. században kikeresztelkedett zsidó volt. Ez a felismerés azért lett fontos, meghatározó, mert olyan titokra derült
fény, amely a szorongás, a kisebbségi létforma sajátosságaira irányította a figyelmemet, ami
által sokat gazdagodtam tudásban, érzékenységben.
–	Milyen	szellemi	útravalót	kaptál	az	iskolákban?	Jeles	tanárok,	professzorok?	

– Az indulásomban két dolog segített, ami az iskolai környezetet illeti. Az egyik, hogy egy
külvárosi, akkori közkeletű szóval élve, „proli” környezetben nőttem fel, egészen tizennégytizenöt éves koromig. Vagyis az általános iskolát Óbuda peremén végeztem, ahol rajtam kívül
egyetlen értelmiségi családban felnőtt gyerek sem volt. Mindenki nagyon egyszerű, kétkezi
munkáscsaládban nevelkedett, sokszor igen nehéz körülmények között. A legjobb általános
iskolai barátom olyan szoba-konyhás lakásban lakott a szüleivel, ahol a WC egy udvari budi
volt, hagyományos, „pottyantós” budi. Sokat lógtam náluk, érdekes volt megtapasztalni azt az

„

44

tiszatáj

életformát a mi háromszobás, összkomfortos, ezernyi könyvvel kibélelt mindennapjainkhoz
képest. Tizennégy éves korom után viszont az apám egy egészen másik környezetbe tett be
engem. Az óbudai, peremvárosi általános iskola után a Radnóti Miklós Gimnáziumba íratott
be, ami egy igazi elitgimnázium volt akkor is, jelenleg is az. Elképesztő volt a kontraszt a két
környezet között. A Radnótiba csupa értelmiségi, „jó családból” való gyerek járt, kezdetben
úgy néztek rám, a „külvárosi prolira”, hogy kifejezetten rosszul éreztem magam. Aztán beilleszkedtem. És sikerült a külvárosi életforma értékeit úgy megtartanom, hogy közben az új
iskolám pozitívumait is felfedeztem.
–	Emlékszel‐e	első	szépirodalmi	kísérletedre?	

– Mindig is írónak, pontosabban szólva, költőnek készültem. Már ötévesen. Ebben is apám
motivált. Olyan lelkesen tudott Petőfiről beszélni, hogy úgy éreztem, költőnek lenni a legnagyobb dolog a világon. A János	vitézt olvasta nekem, amikor ötéves voltam. Nagyon jó olvasmány, mesének is az. Miközben gyerekkorom óta tudtam, hogy költő leszek, aközben verset
nem nagyon írtam. Pontosabban szólva, kamasz koromban írtam verseket egy akkori szerelmemhez, de ezeket oda is adtam neki, és később meg is feledkeztem róluk. Ő emlékeztetett rá, néhány évvel ezelőtt, amikor véletlenül találkoztunk. Meghatározó volt még, hogy a
Radnótiban szerkesztője voltam Márton Lászlóval együtt a RADÍR című lapnak, amelyben
publikáltam verset, bár a versre már nem emlékszem. És cikket írtam a beatköltészetről, az
amerikai beatnikek irodalmi munkáiról. Első „igazi” verseimet tizennyolc éves koromban írtam, ezekből egyetlen egy, Hatsoros címmel meg is jelent a Betűpiramis című kötetemben.
Emblematikus versnek szántam, ez nyitotta volna a kötetet, első helyre tettem, de a kiadó
akkori főszerkesztője, Sík Csaba nem engedte. Úgy érezte, túlzottan provokatív. Az igazi pályakezdés aztán a Jelenlét szerkesztése volt, amely 1980-ban kezdődött. Az ELTE Bölcsészettudományi Karon. Tulajdonképpen lapot kell kiadni, ha az ember fiatal költő. Én ezt tettem.
És ez a mai napig meghatározó élmény.
–	1980	körül	kik	hatottak	rád	elsősorban?	

– Nagy László, Pilinszky, József Attila, Ady, az amerikai beatköltők, Allen Ginsberg, Gregory
Corso, Tandori, E. E. Cummings, Salinger kisregényei, Kassák, Mándy Iván kisprózája. A véletlen úgy hozta, hogy a gimnáziumban Kassák Lajos életművét dolgoztam ki a többiek számára,
érettségi tétel volt. Érettségin aztán Nagy László versét elemeztem.
–	Mondják,	hogy	az	avantgárdhoz	kötődő	magatartás	egyfajta	lázadást	jelentett	a	létező	szoci‐
alizmus	 világa	 ellen.	 Persze	 voltak	 másfajta	 szembenállások	 is.	 Csoóriéké	 vagy	 éppen	 Konrá‐
déké.	Esetleg	a	Heteké	és	a	Kilenceké.	Hogy	látod	ezt	manapság?	

– Szinte mindenben ott volt a lázadás, a rendszer félt minden színvonalas irodalmi megnyilvánulástól. Az avantgárd egyértelműen a lázadást jelentette, és ha megnézzük mai szemmel
az akkori kiadványokat, így a Jelenlét című folyóiratot vagy a JAK-füzetek akkori számait,
vagy éppen a Magyar Műhelyhez kapcsolódó publikációkat, láthatjuk, hogy mindegyikben ott
van a politikai üzenet, a nyitottságra való törekvés, akkor is, ha ezek az üzenetek nem direkt
módon szólalnak meg, hanem nyelvi, szintaktikai szinten. Maga a nyelvi struktúra megbontása már a lázadást, a „másképpen is lehet” üzenetét demonstrálta. Ma úgy látom, hogy az
avantgárdnak ez a lázadása nincs kellőképpen hangsúlyozva, értékelve. Pedig enélkül a nyelvi lázadás nélkül talán nincs is megújulás. Fontos arról is beszélni, hogy valójában ez a típusú
lázadás, amely jellemzi a késői Kádár-kort, csak a nyolcvanas években teljesedik ki, bár már

2019. július–augusztus

45

„

a hetvenes években vannak előjelei, már akkor megjelennek olyan alkotók, akik a munkáikban a határozott szembenállást képviselik. A nyolcvanas években aztán a lázadás teljessé
lesz, egyfajta irodalmi rendszerváltás történik még a politikai rendszerváltás előtt már a
nyolcvanas évek elején. Ebben az akkori avantgárdnak meghatározó szerep jutott. A korai
JAK-füzetek, például a Ver⁄s⁄ziók antológia, egyértelműen az avantgárd jegyében születtek,
hogy mást ne mondjak.
–	G.	Komoróczy	Emőke	a	rólad	szóló	monográfiában	is	emlegeti,	hogy	valószínűleg	véget	ért	az	
általa	 elemzett	 korszakod.	 Magad	 is	 úgy	 szóltál,	 hogy	 ami	 a	 Concrete	 című	 könyvben	 benne	
van,	az	már	a	múlté.	Minek	tudható	be	a	változás?	

– A változás természetes, de valójában nincsen nagy változás, csak a hangsúlyok tolódtak el.
Mindig is sokféle volt a költészetem, ebből a szempontból a József Attila-i hagyományt vallom, vagyis azt, hogy egy szerző többféle módon is megnyilvánulhat érvényesen. Az első vagy
a második kötetemben hagyományosnak mondott versformák éppúgy vannak, ahogy képversek, experimentális munkák is. Pilinszky költészetének hatása ott van akár az Önéletrajzi	
kísérletek egy-egy versén is. De a látványosabb abban a korban az avantgárd volt, ez kétségtelen. Manapság is készítek egy-egy vizuális munkát, ez a Concrete című kötetemből is kitűnik, sőt, elektrográfiáim rendszeresen szerepelnek kollektív kiállításokon. De az a típusú experimentális, nyelvi struktúrákat tudatosan szétbontó megformálás, ami a nyolcvanas éveket
jellemezte, ma már a múlté. Itt egyetlen dologra, egy tudatosan kijelölt „határkőre” hívnám
fel a figyelmet. Az 1989-es Non‐figuratív kötet „tyroclonista” sorozatában a szöveg konkrétista építkezését mutatom meg, amelyben a vers mintegy „önmagáról” beszél. Ez egy végletekig
vitt kísérlet volt, tudomásom szerint ilyesmit senki nem csinált rajtam kívül, a magyar irodalomban biztosan nem. Ettől a fajta határkőtől, amikor elértem, tudatosan fordultam vissza. És
kezdtem szonetteket írni. De vizuális munkákat vagy akár akusztikus performance-okat ma
is szívesen csinálok.
–	Lírád	mellett	igen	fontosak	epikai	kísérleteid	is.	Mi	húzódik	meg	pl.	jeles	regénytrilógiád	(Idegenek, Másnap, Aysa) szellemi	hátterében?	És	nem	csak	a	terrorral	átitatott	világra,	de	esztéti‐
kai	kérdésekre	is	gondolok.	

– Számomra írónak lenni mindenképpen azt is jelenti, hogy az irodalom bármelyik műfajában érvényesen lehet megszólalni. Nem hiszek az egyműfajú írókban, illetve nem gondolom,
hogy feltétlenül egyetlen műfajhoz kellene ragaszkodni. Kosztolányi regényei vagy éppen
kisprózai művei éppen annyira fontosak, mint költészete. Babits prózája, Ady esszéi szintén
meghatározóak. Kassák Egy	 ember	 élete című regénye nagyon erősen szól ma is. Magam is
úgy gondoltam mindig is, hogy prózát is fogok írni, ehhez képest kezdetben csak verssel foglalkoztam. Aztán ráéreztem a próza ízére. És megértettem, hogy bizonyos dolgokat csak prózában tudok elmondani. Ez izgatott a regénytrilógiám írásakor is.
–	Fölidézvén	egy	Juhász	Ferenctől	való	kérdést:	mit	tehet	a	költő	a	mai	világban?	

– Nagyon sokat, mindent és semmit. Mutathat a költő nyitottságot. Hogy bátran lehetünk
bátrak. Mutathat a költő elkötelezettséget. Hogy vigyázzunk az értékeinkre, a kultúránkra. Ez
nagyon fontos. Legyünk nyitottak, kíváncsiak a világra, a másik emberre, a másik kultúrára,
ezt mutassuk meg, hogy képesek vagyunk erre, de azt is képviseljük, hogy a kultúránk valóban a nyelvében él. Ezen a nyelven írunk, nem tudunk mást tenni. Ezért kell, kötelező az irodalomnak igen magas támogatást adni, a legtöbbet a művészeti ágak között. Mert a mi jövőnk

„

46

tiszatáj

a nyelvünk. Szeretném, ha megértené végre egy bármilyen színezetű kulturális kormányzat,
hogy az irodalomba való befektetés a jövőnkbe való befektetés is egyben. A képzőművészet, a
zene vagy akár a film fontos dolog, de a kultúránk ebben a kicsi, rokontalan nyelvben él. Támogatni kell, hogy életben maradjon, életben maradjunk. Ha költőként tudom a nyitottságot,
a kíváncsiságot, a sokszínűséget képviselni, annak nagyon örülök. De elsősorban is azt képviselem, hogy magyarul írok. Azon a nyelven, amelyen legfeljebb csak tizenötmillióan beszélnek a majdnem nyolcmilliárdos emberi közösségben. A magyar író, a magyar költő ezt is
képviseli. Lehet mondani, hogy Don Quijote minden magyar író. Kilátástalan hősiességgel
küzdünk, önmagunkért.
–	Összeköt	a	jövővel	az	a	tény	is,	hogy	a	Kodolányi	János	Főiskola	(ma	már	Egyetem)	körein	be‐
lül	„íróiskolát”	vezetsz.	Mit	tudsz	átadni	a	tanítványoknak?	

– Mindazt, amiről a korábbiakban már beszéltem. A nyitottságot. Hogy az irodalom, a költészet, a próza milyen sokféle. És hogy ebben a sokféleségben összeköt minket a nyelv. Gúzsba
köt. De ez a gúzs jó. Mert van mibe belekapaszkodni. 40 év irodalom után arra is rájövök,
hogy valójában a forma a lényeg. A forma meghatározza a tartalmat. A szöveg kiszól, írja önmagát. Csak el kell találni a formát. És ez a nehéz. Megmaradni a formában. Műfajban, formában, keretek között. A „gúzs”, vagyis a nyelv ilyen keret. A nyelvben maradunk meg, így
együtt, írók, költők, olvasók, vagyis mi, mindannyian.

SUN & SEA – LITVÁN PAVILON

2019. július–augusztus

47

„

ZALÁN TIBOR

Tűnődések
PETŐCZ ANDRÁS HATVAN ÉVÉRŐL
Petőcz András hatvanéves. Ez lehet bombasztikus kijelentés. A hajdani fenegyerek
elérte a kort. A kor elérte a fenegyereket. (Milyen korról is beszélünk? Nem tisztázzuk.) Meg lehet melankolikus. A költő másik dimenzióba lép. Élet, életkor, tapasztalat, összegző gesztusok. Meg lehet fenyegető is. Számomra. Ha ő hatvan, akkor én minimum hatvanöt vagyok, és nem minimum, hanem éppenséggel pontosan, mert mindketten augusztus 27-én születtünk. Vagy múltam. Végül is, mi akar
lenni ez az írás? Nem hivatalom Petőcz költészetét vizsgálni, a műveit elemezni.
Nem vagyok felkért köszöntője a mesterkorba ért mesternek. Nem tekintek át.
Előre meg csak ő tekinthet. Legfeljebb hátra pillantgatok. Leginkább, ahogy én látom. Amire emlékezem. Nyilván a magam életén keresztül. Legelsőbb Hadersdorf.
Magyar Műhely-találkozó. Ekkor még nem vagyok, csak a népi vonal elárulója.
(Aztán majd sok egyébé leszek. Is.) Fontos tanácskozás. Ott találkozom Sziverivel
és Fenyvesivel. Ott bukkan föl egy fiatal, lázasan flegmatikus figura. Valamiért felszólal, és valamiért rögtön nekem esik. Effektíve belém köt. Csapkod, úgy bele a
pofámba. Ez lehet akár szimpatikus is, fiatal emberről lévén szó. De nem az. Ezzel
ő elkezdi hivatalosan is az avantgárd korszakát, én már benne vagyok, és hamarosan be is fejezem. Petőcz András teljes mellszélességgel sokáig a M. Műhely mellett, az avantgarde mellett, a szövegcsorgatók (Béládi Miklós kifejezése) mellett,
emlékezetem szerint szerkeszti is azt. Képversekben szinte verhetetlen, a menynyiséget illetően biztosan, elképesztő energiákkal dolgozik, rendkívüli bőséggel
alkot. (Talán csak Géczi János és Bíró Jóska tud vele lépést tartani.) Sokműfajú, velejéig modern költő. Vizuális költészet, képvers, hangköltészet, akusztikus költészet, performanszok, kísérleti filmek, képvers-antológia (szerkesztő, MédiumArt). Én egy idő után csak távolról figyelem ezeket az eseményeket, akkor már az
avantgárdok árulója is vagyok. Petőcz szintén az lesz, bár nem tudom, történt-e
kenyértörés közöttük. Joviálisabb alkat, a szó jó értelmében is az. Új irány lesz a
minimal-art, Új Zenei Stúdió, Sáry László, repetitív versek, lemez, fellépések. Új, új,
új! De innen csak egy tántorodás a szonett. Meg is jön. Ekkortájt már a Kortárs
szerkesztőségében is felbukkan, ahol a verseket szerkesztem. Talán arra jött rá,
hogy az avantgárd formák mozgalom nélkül borzalmasan ki tudnak üresedni. A
nagy lázongások kora lejárni látszik. Jön az irodalom szomorú aranykora, a puha
Kádár-korszak. Nem nagyon érdekli már a hatalmat az ellenőrizhetetlensége (és
érthetetlensége) miatt korábban veszélyesnek feltűnő avantgárd. Nincs konkrét
ellenállás a művészetekkel és az irányzatokkal szemben, a harcos öklök gyurmába
mélyednek, amikor ütnének. Ha még ütnek. Az utolsó nagy buli a hatalom számá-

„

48

tiszatáj
ra talán a Mozgó	Világ szétverése. Aztán hagyják, hadd szóljon. Lehet, rosszul emlékszem. Nyilván ez is oka lehet annak, hogy Petőcz költészete lassan visszahátrál
a hagyományos formák közé. No, nem egészen, hiszen akit egyszer erősen megcsapott az avantgárd szele (a mozdony füstje), soha nem tud neki teljesen hátat
fordítani. A mind hagyományosabbá, azaz eszközeiben mind konzervatívabbá váló alkotó fel- és elhasználja az összes abban megtanult megoldást, szétfeszítve és
feloldva ezzel a hagyományos megszólalás kereteit. Egyszer – talán fogadásból –
hármasban verset írunk A	tök	ász	megközelítése címmel. Géczi, Petőcz, Zalán. Később, főleg ma már, nem lenne ez elképzelhető. Van benne minden, ami belefér.
Hosszú (kassáki) szabadvers hexameteres betéttel, alkaioszi strófával bélelve,
már nem is emlékszem, még mi minden volt a „versenykiírásban”. Verseny persze
nem volt, abban az értelemben, hogy csak magunkkal versenyeztünk. Juhász Ferenc, akinek a költői ízlésétől mi sem állt távolabb, mint az ilyen versformálás, lehozta mindhármat ugyanabban a számban. Becsületére és szerkesztői nyitottságára legyen mondva. Hogy ezt a mindenből lehet mindenbe mindent-módszert
megvédjem, kitaláltam (és megideologizáltam egy tanulmányban) a radikális eklektika fogalmat. Petőcz ezt átvette, sokszor jártunk pályánk során nagyon hasonló cipőben. Figyeltünk egymásra, mert figyelnünk kellett. Kevesen voltunk, el kellett jutnunk a természetes szétmorzsolódásig. Ez egyfajta túlélés is volt. Eljutottunk. (Megtisztelő volt számomra, hogy többször is írt rólam, annak ellenére, hogy
hol sereg nélküli vezérnek, hol népies Kassáknak titulált. Ez már teljességgel az ő
dolga.) Szóval, nagy kanyarok és nagy kalandok után visszajutott ő is az ásatag
gyökerekhez, a hagyományosabb megszólalási formákig. Talán mert észre kellett
vennie, romlásban	nem	tart	meg	más,	csak	a	forma.	Ugorjunk! Hatvanéves. A test
romlik, a lélek fárad. Ha utóbbi romlik, az már baj! Az előzővel pedig, a tudomásul
vételen túl, nincs kezdeni valónk. A romlásban erős megtartó cölöpök kellenek.
Manapság az is elképesztően fontosnak tűnik fel, hogy ki hova tartozik. A leosztások és írói kinevezések mezőnyében. Ha nem is megtartó, csak fenntartó erővel
bír a helyzet. Alkotónk a lehetetlent kísérli meg – kívül maradni. (Szekértáborokon, irányzatokon, politikán stb.) Ennek a lehetetlennek a megvalósulását ő maga
teszi lehetetlenné a maga számára. Pozíciókat vállal, amelyek eleve pozícionálják
– valahova. Remélhetőleg ő tudja, miért van ez így. Ebben a(z élet)korban már az
átadás gesztusa erősödik föl az emberben. A tudás és tapasztalatok átadása. Tanít.
Hogy pontosan mit, azt nem tudom, de mind gyakrabban találkozom (sikeres) tanítványaival. Mármost, a jeles születésnapi szám kapcsán, fölmerül a kérdés, hogy
P. A. a helyén van-e. Ez a kérdés fölmerít egy másikat, újabbat. Van-e az ilyen embernek helye, kell-e, hogy helye legyen. Az irodalom intézményrendszerében ez
nyilván egyértelműbben követhető vagy meghatározható. Van. Ott, ahol megmutatkozik és működik. De az író helye talán egészen más. Avantgárd? Rég nem.
Konzervatív? Sohasem. Kísérletező? Már nem. Radikálisan eklektikus? Megszűnt
annak lenni. Népies? Urbánus? Nemzeti? Liberális? Hülyeség mind. Nézzük másként! Költő? Is. Szövegíró? Is. Prózaíró? Is. Drámaíró? Meglepő módon ez kimaradt a rendkívül színes listából. Vagy csak én nem tudok róla, hogy írt volna drámákat. Mindenesetre bemutatójáról nem érkezett el hír hozzám. Ahogy próza az,

2019. július–augusztus

49

„

amit annak hívunk (benne dráma- és lírarészletek), líra az, amit annak nevezünk
(vegyülve prózai megszólalásokkal és dialógusokkal), dráma az, amiről azt mondjuk (telve lírai betétekkel és szükséges-fölösleges narrációval), úgy ma már nehezen jelenthető ki bárkiről is, hogy próza- vagy drámaíró, lehetségesen költő. Író.
Csak így, egyszerűen. De a lényeget leginkább megragadóan. És nincs elragadtatás. És nincsenek a titulus előtt-mögött a komikusan ható díjak. Sem a díjak felsorolása. Ha jól emlékszem, Nagy László azt mondta egyik utolsó – ha nem a legutolsó – interjújában, hogy ő író, a költő-címkét nem használja. Ő nyilván mást értett
ezen, mint a sokműfajúságot és a kevert alkotásokat, de a lényegben megegyezik
emberi-alkotói tisztelet és szakmai tudatosság. Nincsenek műnemhatárok (Joyce
Ulyssese óta különösképpen nincsenek). Maradjunk tehát az írónál. Ha író, mindig
vannak ellenségei. És mindig akadnak barátai. S ha szerencséje van, rajongói is. Jó
az, amikor az utóbbi kettő van túlsúlyban. A szöget, ha kiáll a deszkából, mindenki
vagy kihúzni, vagy legyalulni akarja. Petőcz bírja a gyűrődést, és meglátásom szerint – amennyit láthatok belőle, nem járunk össze, úgy vagyunk barátok – gyürkőzik is. Ülök az új (vagy újabb – manapság ezt már végképp nem lehet tudnunk)
könyve fölött. És tűnődöm. Hatalmas és gyönyörű könyv. Ilyeneket szoktak adni
életművek jutalmaként. Leginkább a képzőművészek élet- és műösszegző albumára emlékeztet. Nem gyűjteményes könyv, abban az értelemben nem, hogy csak
egy (jelentős) szeletét fogja össze, emeli ki és műszintre, a változatos pályának. A
konkrét és a vizuális költészeti alkotásokat. Jó, ha valaki bízik abban, hogy bár az
idő kiszaladt az alkotói formák alól, az alkotások értékkel képviseltetik magukat
minden időben. Én gyáva lennék ilyesmihez. (Lehet, egy negyedekkora kötetet kitevő ilyen jellegű munkám se lenne.) Írónk bátor. Concrete. Belecsap a pudingba.
Vállalja akár a régről itt maradt bútordarab szerepét is. De ennél feltétlenül fontosabb, hogy egy korszaknak adja a keresztmetszetét. Amikor nagyon hittünk, és
nagyon szerettünk volna mások lenni. Mások, mint akik akkor voltak előttünk,
akár körülöttünk. Nyilván ma, amikor a számítógépes lehetőségek ennek az ezerszeresét kínálják, meg is mosolyogtató a lettraset betűket ragasztgató, becsempészett nyugati magazinokból színes képeket, meztelen nőket kivagdosó hajdani
költő. Én azonban óvnék ettől a fölényes mosolytól. Nagy idők nagy tanúi ezek a
táblák, képek, akár ezek a versszerű szövegszerveződések, hívjuk is bárhogyan
őket. Lehet, hogy csak annak hisszük az időket. Nagyoknak. És ha nem voltak
azok? Akkor mi van? És ha azok voltak? Akkor mi? Ki fog derülni minden. Vagy
nem. Ha. Annak idején szervezkedő (művészetet értek a fogalmon) szövegek. Nekem frissek ezek a táblák itt a nagy könyvben, ezek a szövegek a táblák között.
Előbbiek a posztavantgárd kezdeti hazai, csöppet sem bátortalan lépéseit rögzítik.
Utóbbiak egy alkotó küzdelmét a modernség és a költői hagyományokra rászomjazás feszítő dilemmájával. Az ember változik, mert az a jellege. Aki egy út megtétele után ugyanaz marad érkezésekor, az nem nézett körül, nem tapasztalt, nem
értékelt – és nem nagyon figyelt oda magára sem. Ment csak a menésért. Csalt.
Nem tudom, a jeles kort elért alkotó akar-e még figyelni, tapasztalni. Akar, tud-e
még változni. És főként nem tudom, hogy hol tart most. A Concrete az összegzés
irányába mutat el. Amit az utóbbi időkben olvashattam tőle folyóirat-megjelené-

„

50

tiszatáj
sekben, azzal biztat, hogy ismét egy megújulási folyamat kellős közepén van.
Honnan hová? Egy ekkora életmű (áttekinthetetlensége) tudatában aligha lehet
megmondani. Amikor a figurája – és a könyve fölött – eltöprengek, nem is ezt tartom fontosnak. Hanem a mozgást magát. A még mozgását. A mégmozgást. Hamarosan kint a könyvheti prózakötete (talán regény). De az nem változtatni fog a Petőcz-képen, csak modulálja azt. Nem tehetek róla, én a hatvanéves emberben is a
hajdani suhancot látom Hadersdorfban, az ifjúból fiatallá korosodó fickóval dumálok a Széchenyi utcai Kortárs-szerkesztőségben. A tavalyi közös születésnapi szeánszunkon sem éreztem azt, hogy két vénember motyog a szép moderátor, Major
Eszter író-üvegművész és szerkesztő két oldalán a Nyitott Műhelyben. És Finta
Laci valahogy nagyon kitalált találkozó- és rendezvényhelyének neve most a segítségemre siet, hogy ezt a mind parttalanabb tűnődéssort befejezzem. A most
hatvanéves ember műhelyének az ajtaja mindig nyitva volt, és máig nyitva is maradt. Minden – és mindenki – bemehetett rajta, minden és mindenki kijöhetett
onnan. Ennél pontosabb nem is lehetek. De miért is kellene annak lennem?

LORENZO QUINN: BUILDING BRIDGES

2019. július–augusztus

BORS ANNA
	

Beton
A köztünk lévő tér a gyomromba szállt,
s már nem termőföld – beton.
Egymás mellett fekszünk szorosan.
Beszélünk.
Szavaink cseppek, visszhangoznak,
szétfolynak, majd felszáradnak
testünk talaján.

Késő
Ez már mindig így lesz.
Futok kettőnk után,
mert mindig elhagyom,
mire elérlek, magunkat.
Elhagylak
nagycsaládi harmóniáért,
összehajtott ruhákért,
rendbe tett konyháért,
pénzért és időért,
saját mondataimért,
melyeket a te szádból
szeretnék hallani,
elhagylak a gyerekért,
aki már régen nem vagyok,
a gyerekért, aki, ha lennék,
egyre csak örülnék,
örülnék, hogy létezel,
hogy barátodnak nevezel,

51

„

„

52

tiszatáj
s ha újra együtt vagyunk,
elbújunk valami bunkerben,
amit paplanból,
vagy lombos faágból építünk.

Ha még kérdeznék
Ha még kérdezném a lombokat,
a völgyben suhogó lombokat,
a fűzfákat,
a tóparton guggoló fűzfákat,
s a csigákat eső után,
ha még kérdezném a reggelt,
vagy az éjszakát elalvás előtt,
a napot, a szelet, az esőt,
ha kérdezném a kávéházakat,
a villamost, a gyorséttermeket,
az átkeresztelt utcákat
s a régi nevűeket,
Ha megkérdezném halottaimat,
behunyt szemmel a szemhéjamat,
ahogy beszáll a levegő, mellemet, hasamat,
ha kérdeznélek, s te engem – ki vagy,
együtt lehetnénk megint.

2019. július–augusztus

HORVÁTH EVE

istenes vers
2900 gramm 53 cm vércsoport A
Rh-negatív anyja b.m. apja portás
gyermek neme neve 9 nap túlhordás
ezerkilencszáznyolcvannégy július húsz
ezek voltak keletkezése körülményei
de a keresztelési emléklap még váratott
magára a vallásos apai nagymama
intézte el mert az nem lehet hogy
kilenc éves a gyerek és még pogány
csákányba menének hát egy diakónus
keze alá a legjobb az egészben (és előny)
gondolta a gyermek hogy ő emlékezni fog
a csecsemőkorban megkeresztelkedettekkel
ellentétben a szertartásra
ám ez is csak úgy érintette mint a belőtt
fülbevaló amit a mama rátukmált
és hordania kellett mint ezt a hitet
amit muszáj
imakönyve is volt esténként miatyánk ki vagy
a mennyekben és üdvözlégy mária reggel
vasárnaponként át a falun a fő utcán
csinos szoknyácska szandál a mamán
ünnepi otthonka papán a kocsmai
ingje azon hózentróger orrán borvirág
tyúk és kiscsibék falunépe a nagy attrakcióra
készült pezsgett a kultúrélet templom
és kocsma körül a húsleves előre kész volt
disznókaraj bepanírozva hja a vidéki mamák
nagybugyogós hajnali gépek fejkendős
fogatlan matadorok akik házaikat a hátukon
viszik de ilyenkor mikor a harang kondul
bajuszos szájuk alatt mormolják az igét
és nektek testvéreim, hogy sokszor és sokat

53

„

„

54

tiszatáj
rózsafüzér szemein májfoltos kéz bütyköl
nincsen éhes disznó sem söprögetni való
uram irgalmazz
krisztus kegyelmezz van
a gyermek hiába puskázott nem ment
neki az ének ámbár tátogott szorgosan miközben
inkább a padok repedéseit és az ódon dongást
a messiási akusztikát a mozaikablakon megtört
krisztusi fényt figyelte és ahogy emelkedik az oltár
menjetek békével mondá a kopasz pap
széttárt kezekkel előkerültek a savanyú
cukorkák és a negrók csörgött az apró
fiatal felnőttként a nyugati téren
várva az éjszakai buszra egy csöves
szólította le ő meg rá sem nézve rutinos
adakozóként előkotort egy cigit és ahogy
átnyújtotta meglátta
hogy szép férfi szakállas csillagszemű
köszönöm megáld az isten duplán visszakapod
azzal eltűnt a srác kapucnival a fején
aztán kis idő múlva két szál davidoff-fal
tért vissza a busz még mindig nem jött
akkor szívd majd el ha magad alatt leszel
megállt a 907-es a jézushasonmás eltűnt
fél év múlva egy szakításkor előkerült
a két szál
ülök a fészbúk előtt
mert	kinyittatik	vala	az	mindentlátó	könyv	
hírek a globális felmelegedésről
ökológiai lábnyomomat számolgatom
hisz	kik	testeket	kínyeztették	a	földön	
kedvek	ellen	kínoztassanak	tűzben		
ó, kedves Intelligens, algoritmusok
szelíd őre, hálózatok kiötlője, kinek
mestersége: az ember,
örökítsd meg az életem, és vetíts
a holografikus mennyországba!
nagymama nem tud már misére járni
87 éves elmúlt
új laptévéjén áldja az Urat
nem öltözik ki hozzá

2019. július–augusztus

55

NÉMETH GÁBOR DÁVID
	

Fétisgombóc
Fétise a gombóc. Nem bírja
levenni a kezét róla. Térnövelő
bűbájt szór rá, és fasírttá
gyúrja. Mi pedig hagyjuk.
Ilyen egyszerű: hagyjuk.
Festi magát belülről,
színek szerint eszik.
A nyelv társas jellege
nem hagyja békén.
Hozzám vágja a kávéját.
Túlságosan barna. A repülő
csészealjon idegenek, gyógyult cukrok.
A beteggé olvadtakat gombóccá
gyúrja és másoknak adja. Adná.
Történtek egyéb módosítások az elbeszélésben?
A legkevésbé sem.

CHRISTOPH BÜCHEL: BARCA NOSTRA

„

„

56

tiszatáj

JONATHAN WILSON
	

Életcélok
Épp a pszichológusommal, dr. Judy Metliss-szel megbeszélt találkozóra igyekeztem,
és késésben voltam – rettegtem ettől a találkától, mégpedig a harisnya-ügy miatt.
Elmesélem, hogyan is történt. Öt évvel azután, hogy elkezdtem terápiára járni, elveszítettem a munkámat, és az állástalanság szülte eufória közepette (rendszerelemző
vagyok, vagyis hát voltam) sikerült némi bátorságot összekaparnom, hogy elmondjam dr. Metlissnek, mit is gondolok a harisnyájáról. Már vagy egy éve azon vitáztunk, miért nem vagyok hajlandó a kanapéra ülni (az Antidepresszánsok Istene
most hangosan felröhög). Frissen kirúgott alkalmazottként azonban vígan lehuppantam rá.
– Miért gondolta meg magát? – kérdezte a derék doktor.
– Megőrülök, ha még egy pillantást kell vetnem a harisnyájára – feleltem.
– Értem.
– Komolyan, mindig ezt a szörnyen ronda fekete térdharisnyát veszi fel; úgy néz
ki benne, mint valami ortodox zsidó feleség hat-hat kölyökkel a két karján, és ha
a szoknyája alja kigombolódik, előbukkan a hájas, fehér térde és a harisnyája széle.
– Miért csak most áll elő ezzel?
– Mert képtelen voltam szemtől szembe elmondani.
A szobára ekkor csend ereszkedett, amely egészen addig kitartott, amíg a folyosó túloldalán, az épelméjűek birodalmában valaki le nem húzta a vécét.
– Rendben – folytattam –, elmondtam, amit akartam. Ennyi elég is volt a kanapéból.
A következő húsz percet a szégyen és a megbánás elegyével telve, a széken remegve töltöttem. Muszáj volt az a „hájas fehér”? Nem lett volna elég a „térd”?
Dr. Metliss azonban meglepően nyugodt maradt. Végtére is, ahogy hirtelenjében
felmértem, meg volt győződve róla, hogy minden egyes szavam, amit neki címzek,
valójában másnak szól – és vajon kinek? Természetesen anyucinak.
– Nem – kezdtem –, ennek semmi köze az anyámhoz. Mindössze a divat- és stílusérzékem hördült fel. Segíteni próbálok önnek.
– És miért érzi úgy, hogy mindenképp segítenie kell?
1

Jonathan Wilson angol születésű író, a 2004-es Nemzeti Zsidó Könyvdíj második helyezett regénye,
az A	Palestine	Affair	[Egy palesztin ügy] szerzője jelenleg az Egyesült Államokban, a Massachusetts
állambeli Newtonban él. Írásait többek közt a The	 New	 Yorker	 és a	 The	 New	 York	 Times	 Magazine
publikálta. 1994-ben elnyerte a John Simon Guggenheim Alapítvány ösztöndíját. A medfordi Tufts
Egyetem Angol Tanszékén kreatív írást és kortárs amerikai irodalmat tanít.

2019. július–augusztus

57

„

Épp itt volt az ideje, hogy kibotorkáljak a friss levegőre. A Beacon utca sarkán
lévő boltban vettem egy light kólát, öt lottószelvényt és egy kocsikerék méretű York
Peppermint kekszet. Az édesítő és a cukor ősi, igazoltan hatékony törzsi gyógyszer.
Mivel nem volt semmi dolgom, elsétáltam a Warm Spring parkig, ahol épp egy
csapatnyi nő melegített, futballmeccsre készülődve. Angliában nőttem fel, így genetikailag arra programoztak, hogy utáljam a női focit. Majd megpillantottam Adoniszt
az októberi nap bronzszínűre barnította arany fürtjeivel, falevelek glóriájában fürödve, amint a pálya túloldaláról közeledik felém. Igazából Adonisz, a görög fodrász
volt az a Needham utcából, nem pedig az ókori isten.
– Hahó – kiáltott át hozzám. – Hát maga mit csinál itt?
– Semmit – feleltem.
– Rendben, hölgyeim – szólt Adonisz. – Csapjunk bele.
A nők felsorakoztak. Edzőjük utasítására egy kis nyújtás után körbekocogtak
a pálya szélén. Amíg a bemelegítés zajlott, Adonisz odasétált hozzám.
– A bátyám, Fotisz Irakban harcolt – mondta. – Vállba lőtték. Most jött haza. Szerencsés fickó.
Mivel fogalmam sem volt, mit mondhatnék Fotisz Lysandrouval kapcsolatban,
inkább csendben maradtam.
A csatorna mentén sétáltam haza. Minden, ami jó meg sport meg reményteljes
meg ártatlan, akárcsak a női foci, hirtelenjében kifejezetten kívánatosnak tűnt a
számomra. A feleségem, Martina, épp leveleket gereblyézett a ház előtt. Bementem,
vártam két órát, majd felhívtam Adoniszt.
– Lehetnék az asszisztense? – kérdeztem.
– Micsoda? – kiabált bele a telefonba.
Megismételtem a kérdést.
– Mármint mint fociedző vagy fodrász? – kérdezett vissza, én pedig így feleltem:
– Mindkettő.
Fordította: MOHAI SZILVIA

„

58

tiszatáj

PETER CLARKE1
	

Tabu
Ültem a napsütésben, és néztem a fuldoklókat. A víz mellett egy tábla állt: BEAVATKOZNI TILOS. Ha valaki mégis megtenné, ötszáz dolláros bírsággal sújtható. Nekem
nem volt ennyi pénzem. Ám aztán megláttam egy lányt.
Az én generációm számára természetes, hogy beszélünk az anyagi problémákról. Még a gyorskajákról is lehet. De van egy dolog, ami máig tabutéma. Ha szóba
hozzuk a fulladásokat, azért még ma is pénzbüntetés jár.
Egyszerűen nem tudtam levenni róla a szemem, akárhogyan is próbáltam. Pedig
azért valamennyire tényleg megpróbáltam. De különben is, mit számított? Mégis mi
változott volna; egyszerűen elfelejti minden gondját, és mégsem fullad meg csak
azért, mert valami idióta a parton őt bámulja? Na persze.
A következő pillanat… az volt az utolsó, hogy láthattam karcsú, izmos vádliját.
Egykor igazi futóbajnok lehetett. Talán sprinter vagy gátfutó diákkorában. (Bokája
kecsesen a hatalmas hullámok fölé emelkedett, így még egy utolsó pillantást vethettem a vádlijára.)
A szüleim generációja számára nagyon fontos volt, hogy mi gyerekek megadjuk
a kellő tiszteletet. Ha valaki kemény állkapoccsal megáldva, megfelelő méretű reklámcsapattal a háta mögött kiadta a parancsot, hogy „Szerezz egy normális állást, és
feküdj le időben!”, akkor annak úgy kellett lennie. Nem járhattál elnyűtt ruhákban,
és nem sumákolhattad el a napi testedzést. Jaj volt annak, aki takarodó után fennmaradt, hogy képviselőfánkkal tömje magát!
De tudjátok, mit csináltam ma? Délben keltem, maradék pizzát ebédeltem, és lenyaltam az ujjamról a szalámi zsírját. Délután háromig fel sem öltöztem. Olcsó sört
ittam a járdára telepedve haverommal, Mike-kal, aki csak azért ugrott be, hogy eldicsekedjen vele, napról napra egyre később fekszik le. Nincs rá semmi oka; csak úgy,
brahiból. Hogy legyen valami célja. Már két napja folyamatosan fent volt, és azt
mondta, ha elaludna, az csak azért van, mert a sör mindig elálmosítja.
Nem mintha versenyeztünk volna, de ahogy jobban belegondolok, talán mégis.
Vajon melyikünk rázta le magáról ügyesebben a szabályokat, ő vagy én?
Részegen ébredtem a tengerparton. A körülöttem heverő sörösdobozok némelyikében még maradt egy kicsi. Kiittam őket, miközben a fuldoklókat figyeltem.
1

Peter Clarke amerikai író a kaliforniai Oaklandban él. Írásait több irodalmi folyóirat publikálta, többek közt a Hobart,	a	3AM	Magazine	és a	Curbside	Splendor. Első regénye, a Politicians	Are	Superhe‐
roes [Szuperhős politikusok] 2018-ban jelent meg. A Jokes	Literary	Review folyóirat alapító szerkesztője.

2019. július–augusztus

59

„

Mike biztosan most is ébren van valahol, gondoltam. Úgy tűnik, ő nyeri a nemalvási
versenyt. Hát, ez van.
Mostanra már a lány csinos feneke is eltűnt a habokban. Pedig elnézegettem
volna akár egész nap, de elmerült. A fehérneműje pont, mint a kedvencem: egyszerű. Ez esetben: fehér, semmi flanc.
Az én generációm nem szereti azokat, akik tiszteletet követelnek. Nem bírjuk a
törvényhozókat és a törvény szolgáit sem. Teljesen rendben van, ha valaki gyorsan
vezet, és épp a parkban vagy a buszmegállóban óhajt szeretkezni. Bármilyen kábítószert beszerezhetsz. Bármilyen istent imádhatsz, és addig üvöltheted, mennyire
utálod a kormányt, amíg el nem kékül a fejed. Ha zsarut látsz, rúgd tökön vagy menj
haza; ez a mi himnuszunk. De van egy dolog, ami máig tabutéma. Egyetlen szót sem
szólhatunk a fulladások ellen, ha nem akarunk a szüleink példáját követve a törvényhozók rabszolgái lenni. És ez így nagyon nem jó. Sőt, ez a legrosszabb. Ráadásul
ott van a pénzbírság is. Ezen a strandon ötszáz dollár. Nem kevés.
Mindjárt eltűnik a lány, gondoltam szomorúan. A víz már a háta közepéig ért.
A következő hatalmas hullám a válláig fog. Elsodorja. Biztosan úgy érezte, egyszerűen nem bírja tovább, ennyi az egész. Vajon mi lehetett a gondja? Túl sok drog? Túl
hangos punkzene? Túl sok szabadidő vagy túl sok szex?
Ekkor megfordult, és a part felé pillantott. Észrevette, hogy nézem. Azok a szemek! Naná, hogy visszanéztem rá. Egy hullám már a nyakát csapdosta. Felemelkedett, de nem sodorta el a víz. Gyengéden visszalökte a part irányába. Egy újabb lépést tett befelé. Arra gondoltam, mindjárt lebukik. A következő hullám már készülődött mögötte. Ő azonban megint csak rám nézett. Megemeltem a söröm.
Rám mosolygott.
Eddig még sosem hallottam olyasmiről, hogy valaki fuldoklás közben elmosolyodott volna. A legtöbbjük számára szomorkás, intim pillanat ez. És ő mégis. Mosolygott, miközben ott úszkáltak körülötte a cápák, és a hullámok a feje fölé emelkedtek.
– Ez ötszáz dollárodba fog kerülni, haver.
Mike volt az, aki egy újabb doboz sörrel a kezében fölém tornyosult.
– Fogd be – feleltem.
– Komolyan mondom, haver. Láttam, hogy néztél arra a fuldokló lányra. Úgy
emelted meg a söröd, mint valami hatalmas stoptáblát. Tiltott üzeneteket küldtél
neki a pillantásoddal. Én csak tudom. A Szabad Generáció Végrehajtó Szolgálatának
hivatásos tisztje vagyok.
– Tényleg? És mégis mikor lettél SZGVSZ-es? Te vagy a leglustább ember, akivel
valaha…
– Többek közt ezzel töltöttem az időmet, amióta fent vagyok. Rájöttem, hogy
könnyebb ébren maradni, ha van mit csinálnom.
Épp egy büntetőcédulát nyújtott át nekem, amikor észrevettem, hogy a lány eltűnt. Ijedten ugrottam talpra.

„

60

tiszatáj

– A francba, ember, a francba! Eltűnt!
– Hogy micsoda? – kérdezett vissza, miközben gyanakvóan vizslatott, és egy
újabb büntetőcédulát készült elővenni; mert persze tilos kifejeznünk sajnálatunkat
egy fuldokló ember iránt, kiváltképp az esemény közepette.
Az újabb bírság gondolata már túl sok volt. Főleg Mike-tól. Kitéptem a tollat
a kezéből. Ököllel arcon vágtam. Majd hasba. Aztán, amint a földre került, rugdosni
kezdtem. Fogtam mindkét cédulát, és apró darabokra téptem. Úgy üvöltöttem,
ahogy a torkomon kifért, bevetettem magam a hullámok közé, és csak rohantam arrafelé, ahol a lány alábukott. Életemben először igazán szabadnak éreztem magam.
Fordította: MOHAI SZILVIA
	

KEMANG WA LEHULERE: DEAD EYE

2019. július–augusztus

61

„

PETER ŠULEJ1

Együtt
3.	sz.	függelék,	munkacíme:	Többé‐kevésbé	industrial	
Absolute Body Control / à; GRUMH… / Android Lust / Die Art / Artefakto /
Attrition / Autopsia / El Aviador Dro Y Sus Obreros Especializados / Maurizio
Bianchi / Big Black / Blackhouse / A Blaze Colour / Borghesia / David Bowie /
Breton Armada / Brighter Death Now / Cabaret Voltaire / Calva y Nada / Can /
Cassandra Complex / cEvin Key / Chris & Cosey / Chrome / Click / Clock DVA /
CMC / CoH / Coil / Comando Bruno / Controlled Bleeding / Crocodile Shop /
Current 93 / e Damage Manual / e Dark / Dead Voices On Air / Death in June /
Delerium / Depeche Mode / Deutsch Amerikanische Freundschaft / Deutsch Nepal
/ Das Ding / Disharmonic Ballet / Disharmony / Dissecting Table / Doubting omas
/ Download / La Düsseldorf / Econoline Crush / Einleitungszeit / Einstürzende
Neubauten / Esplendor Geométrico / Étant Donnés / De Fabriek / Factrix /
Feindflug / Fields of the Nephilim / Foetus / Die Form / Front 242 / Front Line
Assembly / Okaniwa Fumihiro / Funeral Souvenir / Funker Vogt / Fad Gadget /
Gaping Chasm / Genesis P-Orridge / Girls Under Glass / Godflesh / Gravity Kills /
Greater an One / Gun Dreams / Haujobb / Herzog Herzog / El Humano Mecano /
Das Ich / Insekt / In Slaughter Natives / In Strict Confidence / In the Nursery /
Jamka / K.I.F.O.T.H. / Killing Joke / Kirlian Camera / Klinik / klxm / KMFDM /
Konstruktivists / Kra werk / Die Krupps / Lacht el Bahhtar / Ľahká Múza / Laibach
/ Leather Nun / Leæther Strip / e Legendary Pink Dots / Liaisons Dangereuses
/ Limbo / Linija Mass / Lydia Lunch / Lustmord / Macromassa / Melamina
Ponderosa / Meat Beat Manifesto / Mental Destruction
/ Maschinenzimmer 412 / Medio Mutante / Memorandum /

Merzbow / Ministry / Mizar / Monte Cazazza / My Life With e rill Kill Kult /
Napalmed / e Neon Judgement / Neu! / Nine Inch Nails / Nitzer Ebb / Nocturnal
Emissions / Nočnoj Prospekt / Női Kabát / Noisex / Not Breathing / Gary Numan /
Nurse With Wound / Ordo Equitum Solis / ohGr / Oxyd / Pankow / Paprsky
inženýra Garina/ Phallus Dei / Pere Ubu / Pig / Pigface / Pop Will Eat Itself /
1

Peter Sulej, szlovák prózaíró, költő, szerkesztő, Pozsonyban él.

„

62

tiszatáj

Portion Control / Prodigy / Project Pitchfork / Psychic TV / Raison d’être /
Rammstein / Rány Těla / RBNX / e Residents / Revolting Cocks / Boyd Rice /
Sabotage Q.C.Q.C.? / Severed Heads / Sister Machine Gun / Sixth Comm / 23 Skidoo
/ Skinny Puppy / Skládka kovového materiálu / Sleep Chamber / Slick Idiot / SPK /
So Riot / Soisong / Střední Evropa / Suicidal Meditations / Suicide / Swans / Test
Dept. / is Heat / Treshold HouseBoys Choir / Throbbing Gristle / David Tibet /
Tontons Macoutes / Trisomie 21 / Új Látásmód Fúzió / Vanessa Del Rio / Vidna
Obmana / Vivenza / Vomito Negro / Vrbovskí víťazi / Die Warzau / Whitehouse /
:wumpscut: / Xeno & Oaklander / Les Yeux Interdits / Young Gods / Z’EV / ZGA /
Zoviet France

Átmenetféle	az	ötödik	fejezet	és	a	negyedik	függelék	között,	
amelyben	az	olvasó	talán	megtudja,	hogyan	is	zajlott	le	ez	az	egész	
csak két kidudorodó női domborulatot lát maga alatt, nincs hozzá hang / valaki
ébresztgeti, szárazság a szájában, vagyis talán nem is ébresztgeti, mivel azt mondja
neki, aludjon csak tovább, addig majd állítólag rendet rak a konyhában, mármint az
a valaki, nincs hozzá szín / az orra valami nedvesbe és melegbe fúródik, két kinyílt
rózsa, két lobogó láng, valami történik a lüktető szerszámával, ráadásul mindkét
entitás mozog, lélegzik a szájával, csak bódító illat kíséri / a mentegetőzés szavai,
dévényújfaluban lakik, kollégiumban, nem akart hajnalban menni / érzi halántékán
a lüktető pulzust, 120 bit/mp, szinte felszakítja a fejét, előtör a bőrön át, át, át… /
kinyitja az egyik szemét, a nap magasan jár vagy talán alacsonyan, mindenesetre
rendesen éget, a konyhából vízcsobogást és edénycsörömpölést hall / savanykás ízt
érez a nyelvén / hol vagyok, istenem, hát itthon, hol lennél, kidőltél a saját
repülőszőnyegedre, mint egy fa / nyelvével igyekszik még mélyebbre hatolni, a
savanyúságot beszívja az orrlyukaiba / egy gondolat a semmiből, átsuhan a fején,
egy gondolat– egy elfeledett cseh sláger töredéke valami olyasmi, hogy lábujjhegyen	
fogok	 járni,	 és	 remélem,	 nem	 ébresztelek	 fel/ finoman beleharap az erek színezte
lágyékba, sóhaj / támolyog a fürdőbe, majd szétszakad a feje, 400 mg-os jóbarát,
közvetlenül a csapból nyakalt víz, megy vissza az ágyba, az íróasztalon valaki
ottfelejtett egy nin lemezt / keze most a fehér és napbarnított félgömb felületét
gyömöszöli, sajnálja, hogy nincs két orra, két nyelve, két pénisze, négy keze, most
csak tapintás / rosszul vagy, mii, nincs aszpirined vagy valami ilyesmi, vegyél be
egyet, hamar elmúlik, megszűnik, meglátod, főzök neked teát, van zöld teád /
a szája ismét ott van, ahol előbb még az orra volt, vagyis nem pont ugyanott, most
kemény, rövidke szőrszálak karistolják az arcát, azelőtt pedig hosszabbak és
finomabbak / hol van mindenki, nem emlékszem semmire, filmszakadás, látja az
elmosódott mezítelen andreát, amint kiténfereg a hálóból, baszd ki / valaki a
seggébe dugja az ujját és valakinek a keze masszírozza a nemi szervét / minek

2019. július–augusztus

63

„

isztok, ha aztán így eláztok, a kiáltozó idegen hangot csörömpölés és vízcsobogás
kíséri, hajnalban mindenki továbbállt bulizni, kár, hogy nincs mosogatógéped /
mindegyik mell más, az egyik nagy és kemény, a másik kisebb és ugyanolyan
kemény, különös / gyere, gyere ide gyorsan, én már nem bírom ki, hisz tudod, hogy
ha bepiálok, rettentően felizgulok, húzza be a hálószobába, szenvedélyesen
csókolgatni kezdi / hogy a fenébe férhettek el hárman a nappali kanapéján, nem
volt képes felfogni, tornaszerré változott, de ezek minimum talajgyakorlatok
változatos elemekkel, velodrom három sárga trikós kerékpárossal / nem haragszol,
fel akartam szedni, te ki voltál ütve, mint egy hulla, de a legjobbkor én is kidőltem,
mint egy fa, bumm / függőleges és vízszintes egyenesek, átlók, váratlan illesztések,
viszkozitás, termodinamika, bioépítészet / kész és most nyomás reggelizni /
mellbimbójába harapó fogak, tényleg elég élesek / én erre nem vagyok képes, nem
tudok most… veled itt… hisz, érted, valami csaj mosogat a konyhában, michaela, ja
igen, michaela, emlékszem, egyszerűen nem fekhetek le veled, miközben ő meg
mosogat és reggelit készít vagy miazistent művel a szomszédos helyiségben, huh,
micsoda reggel / nincs nálam semmi, amivel védekezhetnénk, raccsoló hang,
elmehetsz bennem, torokhang, nem bánom, valaki csak átteszi a dugaszt a másik
konnektorba, sötét színekben van megtervezve, a hátulja körte formájú / kérlek,
daniel, sosem kértelek, de most kérlek, soha többé nem fogunk célbadobást játszani, ígérem, csak most gyere és feküdj rám, veled leszek, amikor csak akarod, csak
most ne hagyj cserben / nincs nálam semmi, amivel védekezhetnénk, fehérség a
barna fennsíkon, reptér földönkívüli űrhajók számára, folyik lefelé a nagy domborulaton, míg végül eltűnik egy mélyedésben / biztosan szól valami zene, ebben a
lakásban mindig szól valami zene, az hogy lehet, hogy csak most veszi észre,
drum’n’ bass / két testen fekszik és két pár kar szorítja szoros ölelésben, mindenütt
nedvesség / fáj a fejem, már az étel gondolatától is felfordul a gyomrom, nem,
nekem nem kell semmiféle reggeli, a nő, akit nem ismerek, összerámol a buli után,
mit keres itt tulajdonképpen? ja, igen, meg akarta dugni, nagyszerű, tényleg, andrejka és az ő leszbikus hajlamai, a francba, ez aztán a reggel, olyan reggel, mint
amilyennek lennie kell / mindhárman gyorsan lélegeznek még, sehogy se lehet őket
leállítani, ez nem a vég, hanem a kezdet/ egy dúskeblű nő levest készít, répát
szeletel, vagyis bizonyára répát, nem lehet pontosan meghatározni, tintasugaras
nyomtatóval készült print komatex pvc lapon, miloš gašparec munkája, a helyén
függ, biztos pont, amelyből kimozdítható a föld / két száj, két nyelv, két szájpadlás
mintha egy szinkronban működő pumpát alkotnának és ő ismét megmerevedik / jól
van, jól van, danko, várj, én majd elintézem a dolgot a nővel, ne menj sehová! mégis
hova a fenébe menne, focizni? andrea szalad, irány a konyha, fej a tenyérben, leülni
a kanapéra / a hátán fekszik, csukott szemmel, egész egyszerűen váltják egymást,
mindegyik nő nagyjából egy percet lovagol rajta, talán két percet, ha nem lenne
kiütve, elnevetné magát, nem zavar ez engem? /most akkor egy kis kufircolás miatt
fogja elküldeni, micsoda faux	 pas / érzékeli a különböző testsúlyokat, eltérő

„

64

tiszatáj

izomzatot, más puhaságot, más szorítást, most egy könnyebb és feszesebb test van
rajta hosszabb ideig, gyorsul a tempó, hosszan elnyúló á-t kiált, gyere, édesem,
gyere még, mindjárt elmegyek, na tessék és itt van, tralalaaa, férfi a dunyhák közt /
ezt az andreát ő bizony nem ismeri, fojtott beszéd, kuncogás, a víz már nem folyik /
valami a parkettának csapódik, vagyis inkább lecsusszan róla, nyomásnélküliség, de
máris az a másik, puhább test nehezedik rá erősebb szorítással, itt nincs semmi
fokozódás, azonnal magas fordulatszámon pörög / na gyerekek, csapjunk bele!
a mosogató nő ledobja magáról a trikót és futtában lehúzza a bugyiját, andrea már
meztelen, éhes ragadozók módjára vetik rá magukat, tépik róla a ruhát, darabokra
szaggatják / a görcsök sokkal hosszabb ideig tartanak, mint az előbb annál a testnél,
amelyik most a parketten hever és mámorittasan pihen, a rángások végül megszűnnek és a barna domborulatok betakarják / lassan derengeni kezd, hihetetlen,
mondja a parketta, biztosan álmodom, hihetetlen, suttogja valaki a fülébe ugyanezt,
hihetetlen, olyannyira, hogy nem volt ideje elcsodálkozni / tosca: suzuki, az intro, ki
és mikor indított téged el? / daniel éppen most jött rá, hogy tulajdonképpen boldog,
minden megváltozott, egy szempillantás alatt átalakult, minden felgyorsult, minden
forgásban van, minden száguld, szerelmes lett, még kimondani is nehéz, erő,
könnyedség, gyorsaság, szilárdság, ruganyosság, önbizalom… nagyon jól ismerte ezt
az állapotot, mert a múltban már néhányszor átélte / ideig-óráig? a boldogság
mindig csak ideig-óráig tart, vagy nem? szerelmes lett, mondhatja ezt így? talán igen
/ hisz / meglátjuk
DOBRY JUDIT fordítása

ROMAN STANCZAK: FLIGHT – LENGYEL PAVILON

2019. július–augusztus

65

PETER BREZŇAN
	

a mozgás vonalai
Ha a legyek
röptében
nem látnám a saját mozdulatom
ahogy lép de nem hagy nyomot a láb
míg a halvány remény néz utána
talán azért kell
elraktározni a mozgás vonalait
az emlékezet üres tereiben

(a történeteket)

talán ez mind
rajtam áll
bennem dől el
…összekapcsolódik
egyik a másikkal egyik a másikkal
(hegek)
a vékonyka láncon
jelzések (az úton)
kiégetni őket – annak
aki nem lát a szemével
hogy világítsanak neki
akár Ariadné
kivésett lánc-labirintusai lassan nőnek
lassan válnak láthatatlanná
tünékenyek – segíteni kell kifehéríteni
hogy lehessen tovább
menni –

„

„

66

tiszatáj
valami beszivárogott húzódik a szemünk előtt nő –
és a holdkóros enged
az érkező csábításának
az érkezőének mely visszahozza az elmúltat
ismételni hosszabbítani
ismételni hosszabbítani
kifehéríteni!
a fel nem ismert labirintusokat
az idővel legyűrtek
még mindig elárasztják
a fehérítő folyadék elraktározott kockáit
a holdkóros
szemében szemén
hadd ne tudjon
(a félelemről a szerencsés)
hogy beépül
a labirintus láncaiból kötött csomóba
hogy ott végzi
a labirintus láncaiból kötött csomóban

II.
talán aztán eljön
amikor a labirintusok szétesnek
amikor a láncok lehullnak
meglazulnak a kötőanyagok
a vágás pillanata – amikor minket vágnak el –
az eltűnő láncszemében
magamagában
a szabadesésbe
záródva

2019. július–augusztus

67

„

millió is van talán
látni ahogy
szétesnek szétválnak szétoszlanak
önkényesen (nem) üres térben
ez szép is lehetne
kiégetett szemek melyek világítanak
és látják
amit a málás átengedett

minden dologban
minden dologban
amivel csak érintkezem, ott a másik is, sok-sok másik
(van aki nyer velük, más visszafordíthatatlanul mindhalálig pusztít)
fürkészhetném a nyomokból
amit a dolgok (az első perctől fogva) megformálnak
hogy miből és hogyan állnak össze, hogy kerülnek hálózataik kapcsolatba az emberrel
ahogy eljutnak hozzám, az orrom elé a hálózaton
a nyomokból, melyeknek láthatatlannak kell maradniuk
simítsuk el vesszenek
nem látom a(z elsimított) dolgokat
nem ártanak nem piszkítanak
tiszta és szent a jelzés arany ere
a dolgai – számomra – tiszták, készek
ki kell élvezni őket és végezni velük
erre (a csúcson?)
jelöltek ki –
a dolgok higgadt, nyugis alakítója vagyok –
csak kiélvezni és végezni velük, és futószalagon várni az újat
(és aztán főként nem oldani meg semmit)

„

68

tiszatáj
halottam gyerekekről (és másokról), akik ott izzadnak
a koltánbányákban – egész álló nap a föld alatt
nem voltam képes elkölteni meleg vacsorámat
fertőző rongygyárak
erős étvágytalanság, csömör, undor, zavar bír le
(a halál valódi közelsége)
nem vágtam a pofájukba, nem vágtam a fejükhöz
nem vetettem le a tarka ázsiai rongyokat és nem üvöltöttem hogy többet föl nem veszem
nem futkostam pucéran – mint egy ugrabugráló madár
talán túlságosan is boldog voltam
nem kiáltottam, hogy ezt soha meg nem zabálom, nem kiáltottam
a napon, a felhős ég alatt, az ablak mögött vagy az esőben
az emberek pofájába hogy ez egy kurva nagy kibaszás a képükbe (a
sárga, fekete, barna törpékébe)
hogy ez egy kurva nagy kibaszás velünk
lépteim nem mérik be az irányt
a kiélezett érzelmek beérik
a test lemetszett tagjainak ijesztő rángásait
ezeket a dolgokat tovább vásároljuk
emlékszem az örömre
tiszták
vagy épp mocskosak
potom ár
rögtön megkaphatom fölözött örömök közt
beteljesítik a vágyat, összemosódnak a képpel
még inkább és egyre jobban összefonja és megbűvöli
a tagjai – mintegy önműködően – a keze, a lába, a feje egyre mélyebbre
ereszkedik
valamibe, ami hálószerű – beláthatatlan, szétfutó
kábelekbe és vásznakba zárt
fenn tart

életben

háló, amiből nem lehet kimászni

2019. július–augusztus

69

„

benne van
légypapíron a rovar
szárnytalan légy
még él

még él

bele van csomagolva

az élet nedve áramlik a kábelekben, a vásznakban
szárnytalan rovar, a megfogott rovar csak szopik és szopik
fizet és fizet
nedvszívó vásznak, a fej, a zsigerek nedvszívó kábelei
még él
még él
az ősföld füvén feküdt fegyvertelenül terméketlenül pucéran
összekuporodna (róla álmodik)
mindig ez lesz?
CSEHY ZOLTÁN fordításai

RENATE BERTLMANN – OSZTRÁK PAVILON

„

70

tiszatáj

IVAN ŠTRPKA	
	

Könnyű füst
És ott van a (DOLOG A) fejemben (AKÁR) egy moccanatlan dimbes-dombos felhő
a főpályaudvar épülete fölött. Ez végképp nem jelent semmit.
Nincs is. A vég & a lehetséges katasztrófa ingerlő, kibetűzhetetlen
hangja csak a pillanatnyi unalom
terméke, jelentéktelen kisiklás EBBŐL az egészből.
Ez a SEMMI nincs. Semmi sincs. Ez semmit se jelent?
Végképp nem fontos, mindenünnen ez mosolyog rád. A cigisdobozok
rendületlenül hirdetik: az orvosod vagy a pszichiátered segít
elhagyni ezt a tudat alatt pontosan ismétlődő kézmozdulatot.
Sőt mi több – elhagyni azt a kihívóan és tisztán sercenő
pöccintést, a bizonytalanul köhintő vágy árnyát
a csöndben elégő papírfoszlányok között. Elhagyni
a könnyű gondolat villanását, magad mögött hagyni
ezt a kis, röpke, pucér füstöt, és meghagyni ezt az egész hatalmas
pompás helyet neki. Otthagyni
(EZT) az egészet, mint egy leeresztett kerekű biciklit,
melyet alig tart meg a vézna fal, mely kitartóan
áll azon a helyen, ahol minden lépés
megtorpan, ahonnan a kutya sem szalad el, és ahol az árny végképp nem moccan?
	
	

Perceval / Foszlányok (álomutazások)
Ellenszélben haladsz, miközben el sem mozdulsz a helyedről. Az
emberi arcok, melyekkel találkozol, egyetlen kiismerhetetlen tekintetté
mosódnak össze: nem olvasható ki belőle semmi, nincs mit feltárni.
Az erdőben, ahol egyszer csak ott bolyongasz, van egy másik,
egészen más erdő is. Az ismeretlen út
váratlanul saját házad küszöbéig vezet,
és menten tovatűnik. Nem is sejted, hogy jutottál egészen idáig.

2019. július–augusztus

71

„

A cipőid üresek és forrók. A megszilárduló
láva szorongásának, a sárnak, se előtted, se utánad,
nincs nyoma.
Olyan hosszú az éjszaka.
A láng a legmélyebb sötétségben tisztul. Az erdő
eltéved az erdőben. Az ismeretlen fém aligha folyik vissza önmagába.
A szél visszafelé izzik.
Ebben a valóságban szinte gyerekjáték
feloldódni önmagadban.

A halál sem? (Wawel 2013)
Fél lábbal még a nagyfiú-korban álltunk,
amikor a szűz szem még mindent képes lecsupaszítani, amikor
teljesen ismeretlenekként és idegenekként ezen a helyen
váratlanul először néztünk magunkba. Fogalmam sincs, mi van,
mi lett azzal a bizonyos Barbarával, a szikrázó szemével.
Még Laučíkson is, aki már nincs köztünk, nincs az élők sorában, akkor, a régi időkben
csak pár centire volt tőle,
és máig élénken emlékszik rá – nem fakuló emlékeim szerint legalábbis.
Ő is király, ugyanaz a király, életnagyságban
kifaragva a saját sírján még mindig tompa fénnyel ragyog,
henyén, teljes dicsőségében ott fekszik mozdulatlanul a hosszú
elillant évek alatt, szilárdan szorongatja a markában
az almáját, melybe többé senki se
haraphat bele. A halál se. Se porosz, se orosz. Ami a királyé,
az most csak az övé. Nem a királyság, nem Lengyelország. Ami a királyé, az itt van
a levegőben, az itt kiégetett árnyék, a mi első
rezdülésünk. Kis híján lélegzik. Valódiak vagyunk mindnyájan, ha ide,

„

72

tiszatáj

az elveszett pillanat forró nyomába, mit sem sejtve,
idegen utazóként szállva a mai széllel beleszagolok, csak alig, szinte véletlenül
hátrálsz,
és válsz a villanásban kettőnk régi, csupaszon lobogó pillantásának
immár lélegző kortársává.
CSEHY ZOLTÁN fordításai

EGYIPTOMI PAVILON

2019. július–augusztus

73

„

JIŘÍ ŽÁČEK1	

Köszi
(Díky)	
Miatyánk, ki nem vagy, köszi mindenért,
megköszönök minden barmot, csalót és hülyét,
fogadd hálám minden véraláfutásért,
azért, ha A-t mondok, s mindenki más B-t ért,
hogy utam során hazugsereg várt,
a honorért, mit nem utaltak át,
minden gáncsért és rúgásért,
hamis istenért és hősért,
köszönöm az összes tévút-csábítást,
a rákot s minden reám mért csapást,
csalódást, macskajajt és depit,
mi a lélekből minden örömöt kiirt,
minden gondot, ami volt, van, és ami rám vár még –
ha nincsenek, az unalom megölt volna már rég.

1

Jiří Žáčeket (1945. november 6. – ) a magyar közönség leginkább a rajzfilmrendező Zdeněk Miler alkotótársaként, a Kisvakond könyvekből ismeri. Žáček az észak-csehországi Chomutovban született,
majd a fővárosban tanult építészetet. Három évig a benešovi vízművek munkatársaként dolgozott,
ezután kezdett irodalommal foglalkozni. 1991-ig a Československý spisovatel kiadóvállalat szerkesztője volt. Két évig szerkesztette a legrangosabb cseh női magazint, a Vlastát. 1994 óta szabadúszó
író. 2011-ben költői életművét a Ján Smrek-díjjal ismerték el. Költészete néhol az aforizmákhoz közelít, jellemző rá a humor és a parodizáló hajlam. Közel harminc verseskötet és hasonló számú
gyermekkönyv szerzője.

„

74

tiszatáj

Nyam-nyam szonett
(Sonet	ňam	ňam)	
	
az	ecetben	pácolt	rizikegomba	tiszteletére	

	
Ugyan mi lehet jobb ezen a világon Scheinost rizikéjénél?
S mi fűszerezte úgy, hogy túltesz minden szarvasgombán?
Ha belészagolsz és megízleled, azon nyomban teli tállal kérnél,
Legyél bár favágó vagy párizsi gurmán.
E világon, mely minden kincsét áruként herdálja
– szerelem, igazság, hír, hatalom s dicsőség? Pénzen bármit megvehetsz –
csak egy maradt, ami nem eladó: Isten eme nagyszerű csodája,
Scheinost Jirka sumavai rizikegombája. Bizony, így van ez.
Ajándékba csak akkor kaphatod,
Ha kedves a lelked és ábrázatod
annak, ki e pompás gombát gyűjtötte be. Áldassék a neve.
Dalos kedvvel ízlelem a föld eme gyümölcsét,
és örömhimnusz ébred bennem: dicsőség
eme jó világnak! Jó étvágyat, kóstolj bele!

Szonett egy hűséges barátról,
WILLIAM SHAKESPEARE SZÍVES SEGÍTSÉGÉVEL
(Sonet	o	věrném	příteli,	napsaný	s	laskavou	pomocí	Williama	Shakespeara)	
A gyomrom felfordul ettől a megroppant világtól,
hol a jószándékot büntetik
divatjamúlt az erényes s a bátor
s a becsület pénzért méretik
hol szilárd kézzel ural mindent sok gonosztevő
a hamisság ahol jogot tipor
s az igazságra többé senki nem vevő
s a lelkekben a csüggedés honol
hol szégyen nélkül lopnak a nagy méltóságok

2019. július–augusztus

75

„

és ahol a múzsa a költőnek strichel
ahol az árulás a győzelmi zálog
s embert hervaszt a sok aljasság s középszer –
taszítson pokolra! ezt kívánom magamnak az Úrtól
s a kutyám is vihessem ebből a kuplerájból...
(Artušnak)

Hercegnőcskék
(Princezničky)	
	
Mikor világra jön, minden kicsi lányka
hercegnő. Mi szépség s minő noblesse!
Srácok közül pedig hercegévé az lesz,
ki a sárkányt érte tűzi dárdájára.
Ám a csalfa idő semmit nem kímél,
mesebeli mágus gyanánt bájol:
hercegnőből rabszolgát varázsol
és herceged már rég más nővel él.
Szerelmének örök hevét rád ontani
ki fogja most, kislány, mondd meg?
Szerelem nélkül élni az életnek csak gyönge mása.
Az a világ, mely a hercegnőkből
rendre mind csak rabszolgát csinál,
Megérett a végső pusztulásra.
HAKLIK NORBERT fordításai

„

76

tiszatáj

JAN TĚSNOHLÍDEK1

trauma
trauma	
azt mondod
ez már
megtörtént ez
már egyszer
megtörtént ez
csak ismétlődik - hallod
amit hallottál és
nem akarod
hallani
újra - teszed
amit tettél és
nem akarod
megtenni
újra - érzed
amit éreztél és
nem akarod
érezni
újra - azt mondod
ez már
1

Jan Těsnohlídek (1987) cseh költő, prózaíró, szerkesztő.

2019. július–augusztus
megtörtént ez
már egyszer
megtörtént és
most
megismétlődik - -

a legjobb vers
nejlepší	báseň	
ha a
haza
csak egy szó –
hely
ahonnan legjobb
mielőbb megpattanni
ha a
haza
csak egy hely ahonnan a legjobb
mielőbb megpattanni így
a pár koronás vonatjegy
bárhová csak el olyan
mint egy jogar
és a nap ami
úgy a szemedbe süt mint
a legjobb film

a legjobb vers

77

„

„

78

tiszatáj

attól kezdtem félni hogy meghalok
začal	jsem	se	bát	že	umřu	
öregszem régi
titkos
helyeimet a környéken
már rég
benőtték a házak
aszfaltozott járdák
falták fel az ösvényeket
ahol annyit járkáltam
felnőtt emberek
esküdnének meg hogy
az út mentén hol
tudom hogy fák voltak
fák
nem voltak soha - öregszem már nem félek hogy
fiatalon meghalok
attól kezdtem félni
hogy meghalok
majd egyszer
egy lány pár év együttélés
után azt mondta
hogy soha nem szeretett hogy
csak egyszerűen
hozzámszokott - -

2019. július–augusztus
magam
sem
tudnám
saját
viszonyomat magamhoz
pontosabban leírni

otthon
doma	
a gyárat bezárták
a fasort kivágták
a házat lerombolták
a lány megházasodott
és már nem is lakik itt
az út
már sehová nem vezet

rák
rakovina	
az összes szép
új ház
az ambiciózus
modern architektúra
nem más mint ótvar a beteg test bőrén

79

„

„

80

tiszatáj
emezt
már nem lehet gyógyítani
amazzal
nincs már mit tenni talán korábban
még minden ajtó mögött volt olyan hely
ahová menni lehetett
ahová menekülni
vagy legalább elrejtőzni de
valami megváltozott
valami
rohad és bűzlik
megfáradt emberek
lépnek szarba e város járdáin
e várost
a hitelek tartják egybe
e várost
az antidepresszánsok tartják egybe
a nyakkendő hurok
az autó koporsó
a villamos gázkamra
az üvegezett irodaépületek
feltárt tömegsírok - az emberek az utcán kinyitják és becsukják a szájukat
mintha beszélnének de
nem mondanak semmit
túlzabáltak és üresek
üresek és túlzabáltak
egymástalanok
VÖRÖS ISTVÁN fordításai

2019. július–augusztus

81

„

GÖMÖRI GYÖRGY
	

Elvándorlók és elvágyódók
	
A magyar irodalomban (és itt az irodalmat a régi, XIX. század előtti értelmében is értem) két
fő alakzatot, viselkedésformát különböztethetünk meg: az elvándorlókét és az elvágyódókét.
Mivel úgy gondolom, ezek függenek társadalmi körülményeiktől és kulturális beidegződéseiktől, nem lehet őket sem az „extrovertált-introvertált” sémára, sem a „tősgyökeres-beolvadt”
Németh László-i ellentétpárjára alkalmazni. Ami az „elvándorlókat” illeti, azok is lényegében
két csoportra oszthatók: az utazókéra, akik rövidebb-hosszabb ideig azért hagyják el az országot, hogy tanuljanak más nemzetektől, hogy amit tanultak, visszavigyék szülőföldjükre és
az emigránsokéra, akik (főként politikai, de néha egzisztenciális okokból) életük jelentős részét Magyarországon kívül, más országokban töltik, bár lelkileg nem szakadnak el hazájuktól.
A középkorban ritkán, de a XVI. század elejétől a magyarok sokat utaznak: Krakkó, majd
Wittenberg vonzza a magyar diákokat, akiket nagyrészt a reformáció mozdít ki szülőhelyükről. A fentiekhez hamarosan csatlakoznak Heidelberg, Marburg, majd a holland egyetemek ‒
ezeket megjárja az első jelentős magyarul író szerző, aki élete nagy részét német földön tölti,
a biblia- és zsoltárfordító Szenczi Molnár Albert. De a XVII. század utolsó harmadáig a peregrinusok még többnyire visszatérnek Magyarországra vagy Erdélybe, az idegenben megtelepedők száma jelentősen csak az ellenreformáció protestánsüldözésével növekszik meg. Addig a magyar köztudatban, aki sokáig peregrinál vagy él külföldön, az „bujdosik” ‒ viszont
1676 után megjelenik az „exuláns”, a magát politikai száműzöttnek ítélő protestáns magyar
vagy „Hungarus”. De még II. Rákóczi Ferenc emigránsait is „bujdosóknak” tartja a közhit, sőt:
a XIX. század, ahol Mikes Kelement, a magyar nyelvű próza kitűnő művelőjét is mint magányos „bujdosót” beszélteti a költő. Az első vérbeli emigráns-száműzött az a Batsányi János,
aki voltaképpen nem is igazán „elvágyódó”, hanem kényszer-elvándorló, lakjon bár Párizsban vagy Linzben. Végül visszatérhet Magyarországra, ahol fiatal korában legjobb verseit írta, de már kiesett az irodalmi tudatból, sokáig kell várnia a rehabilitációra.
Az első nagy „elvágyódó”, aki ezt nem is sejti magáról: Berzsenyi Dániel. Fiatal korában
még a magyar finitizmus szószólója, aki, mint egy XVIII. század végi emlékkönyvi bejegyzésében mondja, a következőképpen gondolkodik: minek külföldre menni tanulni, itthon is
vannak jó iskolák! Ebben nincs igaza, de Nikla hamarosan szűk lesz Berzsenyinek, aki a sárban fuldokló magyar valóság elől az antikvitásba és a dicsőségesnek képzelt magyar múltba
menekül (Romlásnak	indult	hajdan	erős	magyar...), és 1830-ban egy Széchenyi Istvánnak írt
levelében már arról ír, hogyan lehetne a magyar glóbuszon egyesíteni „a nagy és boldog angol népnek bölcs szokásait” a görög szépérzékkel. Berzsenyinek még Pestre utazni is erőfeszítésébe kerül, hát még külföldre! Ebben ellentéte Kazinczynak és Kazinczyék nemzedékének, akiknek a „külföld” többnyire az osztrák börtönöket jelentette. Berzsenyit sok nagy „elvágyódó” követi: Vörösmarty Mihály szintén a múltba vágyódik vissza a honfoglalók dicsőségének felidézésével, Petőfi és Arany számára a külföldet Graz és Karlsbad (a mai Karlovy
Vary) jelentik, ám Arany János Aristophanest és Shakespeare-t fordít, és feledhetetlen Pető-

„

82

tiszatáj

finek egy Aranyhoz írott levele, amit tréfásan ezekkel a szavakkal kezd: „Kelt London – azaz
hogy Beje”. A nagy elvágyódók fordításaikban utaznak, és bár megbámulják Bölöni Farkast és
más világutazókat, ők maguk lehorgonyoztak és megmaradnak Hunniában. Béranger Párizsa
és Thomas Moore Londonja éppúgy vágyálma marad Petőfinek, mint korábban Róma és
Athén volt Berzsenyinek.
A szabadságharc utáni Kossuth-emigráció nem vetekedhet a lengyelek Nagy Emigrációjával, ami számbelileg és irodalmi téren minőségileg is felülmúlja a magyart. Mégis fennmaradtak ennek az emigrációnak olyan nevei, akiket ma kevesen olvasnak, de korukban eléggé ismertnek számítottak: Jósika Miklósé és báró Eötvös Józsefé, akik Nyugat-Európába, és Kerényi Frigyesé, aki Amerikába emigrált. Az elvándoroltak közül sokan visszatértek a kiegyezés
után: Pulszky Ferenc emlékiratai ma is olvasmányosak, tudós szerzőjük karriert csinált külföldön éppúgy, mint 1867 után hazájában. De már a fiatalabb nemzedéket, amelyik szabadon
utazhat, csalódások érik: Arany László költeményének hőse nem képes annyit a Nyugatból
átültetni a hazai talajba, mint amennyit szeretne ‒ mások a társadalmi körülmények. És a
XIX. század végén feltűnik a kor egyik legnagyobb elvágyódója: Krúdy Gyula.
Krúdy elvágyódása többirányú: több művéből úgy látszik, mintha Anna királynő korát, az
1700-as évek legelejét tartaná az eszményi kornak, illetve az akkori Angliát az ideális országnak. Ugyanakkor a saját fiatalsága iránt is erős nosztalgiát táplál, és ha nem is eszményíti, de valamiképpen visszavágyja az 1890-as évek Magyarországát. Vele lezárul a múltba vágyódók kora ‒ az első világháború után az emberek már inkább a jövőre vágyódnak, mivel
felismerik, a múlt csupán álbiztonságot nyújtott, a „békebeli idők” hazugságokra épültek.
1849 után 1919-20-ban a magyar irodalmon is végigsöpör az emigrációs hullám: nemcsak a
régi Magyarország olyan ismert írói menekülnek Bécsbe, mint Bródy Sándor és Balázs Béla,
de Kassák Lajos is híveivel, mellettük a nagy elvándorló (Párizst–Moszkvát–Zágrábot megjáró) Sinkó Ervinnel. Az ellenforradalom után évekig külföldön él és alkot Márai Sándor és
Déry Tibor, s bár a moszkvai magyar emigráció irodalmilag nem jelentős, ott él, először szabadon, majd börtönben és száműzetésben Lengyel József, a „magyar „Szolzsenyicin”. Az otthon maradt „elvágyódók” között találjuk a Nyugat	 szinte összes jelentős költőjét Babitstól
Tóth Árpádon át Füst Milánig. Babits Mihály meg is fogalmazza ezt Messze...	 messze... című
versében: „Ó mennyi város, mennyi nép, / Ó mennyi messze szép vidék! / Rabsorsom milyen
mostoha, / hogy mind nem láthatom soha!” Ugyanő talán legfontosabb művének tartja Az	eu‐
rópai	 irodalom	 történetét, angol költőket és Dantét fordít, Kosztolányi pedig elvágyódását
hosszú külföldi utazásokkal oldja fel, amellett hogy ő is sokat fordít, nemcsak nyugati nyelvekből, hanem még kínaiból is.
Prohászka Lajos híres könyvében, A	vándor	és	a	bujdosóban (1936) a magyar finitizmussal a „szétszóródás” képzetét állítja szembe, és szerinte Ady Endrében egyesül a „vándor és a
bujdosó”, vagyis a nyugati és keleti alkat. Csakhogy Ady azért nem vágyódik el a magyar
Ugarról, mert át akarja alakítani – nyugati mintára! ‒ a magyar valóságot. Ő is már a civilizáltabb jövőbe vágyódik, s ebben utódja József Attila és Radnóti Miklós, két Párizst megjárt magyar költő. A kor egyik fontos prózaírója, Móricz Zsigmond pedig „elvágyódó”, a sárba ragadt
magyar vidékről a „tündérkedő” Erdély múltjába vágyódik vissza, azt jeleníti meg talán legjobb regényeiben.
De Ady Endre mellett lehetetlen meg nem említenünk az 1914 előtti kor egyik elvándorlóját, a fiatalon meghalt Békássy Ferenc angol–magyar költőt, akit családja küldött ki tanulni

2019. július–augusztus

83

„

Angliába, és csak meghalni tér haza az első világháborúban. Tehetsége nem bontakozhatott
úgy ki, mint Adyé vagy Babitsé (akit angol költők mellett mesterének tekintett), de a háború
kezdetén írt néhány, mindkét nyelven lejegyzett versét joggal állíthatjuk Ady háborúellenes
versei mellé. Ha nem esik el Bukovinában 1915-ben, Békássy megvalósíthatta volna azt, ami
keveseknek, talán Rilkének sikerült: két nyelven, két kultúrába illeszkedve írni hiteles, jó
verseket.
A két világháború közé esik számos magyar író elvándorlása politikai okokból, akik közül
a „többszörös elvándorló” Faludy György esete a legérdekesebb. Faludy Villon-átköltéseivel
lett ismertté Magyarországon, de antifasiszta versei miatt már 1939 előtt emigrálnia kellett,
hogy aztán a Párizs–Marrakesh–New York útvonalon eljusson Amerikába. Innen azonban
visszahozta Magyarországra nemcsak a honvágy, hanem a szereplési vágy is, hogy miután internálták, borzalmas recski kényszermunkában Nyugat-Ausztráliába vágyódjon egy emlékezetes, szép versében. 1956-ban Faludy újra elvándorolt, hogy először Londonban, majd Torontóban kössön ki, ahonnan csak a rendszerváltás környékén tért vissza Budapestre.
Végül a második világháború után a magyar emigráns írók közül egyedül Márai Sándornak sikerül elérnie a világhírt, ami aztán megadatott a (sokáig belső emigráns) Kertész Imrének is. Lehet, hogy nincs igazam, de én melléjük állítanám harmadiknak az ötvenhatos emigráció Szent Szörnyetegét, Határ Győzőt, akinek életműve bizonyos értelemben lenyűgözőbb,
mint a fent említett két íróé, mivel nem csak bőséges prózát, különös verseket, de nagyléptékű drámákat is képes írni. Ő az a nagy Elvándorló, aki londoni magányában történeti-metafizikai regényekkel és színdarabokkal próbál kitörni a magyar finitizmusból.
Úgy hiszem, bizonyos értelemben korunk legjobb magyar prózaírói: Nádas, Esterházy és
Krasznahorkai is az ő általa tört úton, az ő nyomdokain járnak. Persze lehet, hogy a megváltozott körülmények miatt nekik sikerült egyesíteni az elvágyódást az ideiglenes elvándorlással: műveiket fordítják angolra, németre, akkor utaznak (utaztak) külföldre, amikor éppen
erre kedvük támad vagy támadt. Lehet, hogy a föntebb vázolt kettősség az ő nemzedékükkel
elmosódik, nem lesz jellemzője az utánuk jövőknek.

„

84

tiszatáj

FAZEKAS JÚLIA

Szelídített vadállatok
ÁLLATOK ÉS KARAKTEREK ÖSSZEFÜGGÉSE GOZSDU ELEK PRÓZÁJÁBAN
(GOZSDU ELEK: AZ ÉTLEN FARKAS)
Gozsdu Elek novelláiban sok elem (tárgy, személy, cselekvés stb.) rendelkezik szimbolikus jelentéssel. Ezek a jelentések, valamint a hozzájuk kapcsolódó esetleges metaforikus kiterjesztettség az adott műveken belül, a szerző többi munkájával összefüggésben, illetve intertextuális viszonyban is értelmeződ(het)nek. Jelen tanulmányban arra törekszem, hogy a megjelenő vagy megnevezett állatok szerepét vizsgáljam, elhelyezzem szemiotikai és ikonológiai öszszefüggések keretében. A novellákban megfigyelhető szimbólumok és szubtextusok izgalmas
hálót alkotnak, ezt különösen jól illusztrálják a szerző műveinek állatai, melyek nyomon követése véleményem szerint hozzájárulhat Gozsdu irodalomtörténetben korábban megrajzolt
képéhez.
Mindenképpen fontos kijelenteni, hogy a szerző munkásságával keveset foglalkozott az
irodalomtörténet. Néhány helyen említik Köd című regényét, a Tantalus című novelláskötetet, általában leszögezik, hogy a századvégen alkotott, valamiféle átmeneti időszakban. Az
életmű eddigi vizsgálata főként életrajzi összefüggések megrajzolására, Gozsdu irodalomtörténeti pozíciójának meghatározására törekedett.1 Az utóbbi években megjelent, munkásságát
tárgyaló írások azonban már inkább egyes szövegekre koncentráltak, problémaközpontúan
vizsgálták őket – ehhez kívánok csatlakozni az állat-ember ábrázolások kérdésének bemutatásával.2

1

2

Az évszámok szempontjából is érdekes megfigyelni a Gozsduval foglalkozó, nem túl nagyszámú
szakirodalmat: Reisz Mihály, Gozsdu	Elek	(1849−1919), Klein Jenő nyomda, Budapest, 1941.; Lovass
Gyula, Gozsdu,	 egy	 századvégi	 elbeszélő, Don Bosco Nyomda, Rákospalota, 1942.; Diószegi András,
Gozsdu	Elek	(1849−1919) = A	magyar	irodalom	története	1849‐től	1905‐ig, szerk. Sőtér István, Akadémiai Kiadó, Budapest, 1965, 84−137.; Zircz Pé ter, Engel Ká roly, Gozsdu	pályakezdése	és	levelezése,
Borsod−Miskolci Füzetek Irodalomtörténet 2, Miskolc, 1966.; Berzy András, Adalékok	 Gozsdu	 Elek	
emberi	és	írói	arcképéhez, Az Egri Tanárképző Főiskola Füzetei, 406, Eger, 1966, 529−556.; Lőrinczy
Huba, Az	 útvesztés	 és	 korszakváltás	 gyötrelmei,	 Gozsdu	 Elek	 regényeiről, Új Írás, 3(1982), 86−98.;
Bodnár György, Az	artisztikus	és	lélektani	kinagyítás:	Gozsdu	Elek	(1849−1919) = B. Gy., A	„mese”	lé‐
lekvándorlása,	 a	 modern	 magyar	 elbeszélés	 születése, Szépirodalmi Könyvkiadó, Budapest, 1988,
165−175.
Török LAJOS, Tantalus	árnyékában,	A	kompozíció	kérdése	Gozsdu	Elek	Tantalus	című	novellagyűjtemé‐
nyében = T. L., Textus	 Viator,	 Irodalomtörténeti	 Tanulmányok, Napkút Kiadó, Budapest, 2012.;
Dancsecs Ildikó, A	„látvány”	poétikája	a	századforduló	novellisztikájában, Gozsdu	Elek:	Őszi	eső = Köd‐
lovagok.	Irodalom	és	képzőművészet	találkozása	a	századfordulón	1880−1914, szerk. Palkó Gábor, Petőfi Irodalmi Múzeum, Budapest, 2012, 113−125.; Bengi Lá szló , Az	értelmezés	ambivalenciája	Gozsdu	
Elek	elbeszéléseiben, Alföld, 66(2015), 9. sz., 74−82.; Bengi Lá szló , A	létezők	láncolatának	torlódásai	
és	 szakadásai:	 állat,	 ember	 és	 technika	 együttállásai	 a	 századforduló	 novellisztikájában, Alföld,
69(2018), 1. sz., 79−86.

2019. július–augusztus

85

„

Gozsdu Elek műveiből nem jelent meg teljes kiadás, a kötetek a Ködöt, és/vagy novellaválogatást tartalmaznak.3 Kétségtelen, hogy Gozsdu fennmaradt novelláiból (nem ismerjük a
teljes munkásságát, a Tantalust4 leszámítva folyóiratokban jelentek meg rövidprózái, hogy
vannak-e még nem feltárt művei, nem tudjuk) kirajzolódik egy egységesíthetőnek tűnő kép.
A megjelenő alakok, a karakterformálás, a korabeli viszonyok ábrázolása egy rendkívül érdekes világot teremt, mely jellemzőket érdemes az egész (ismert) próza tekintetében vizsgálni.
Gozsdu a novelláiban feltűnő alakokat a valami után vágyódás és ennek a vágynak a beteljesül(het)etlensége szempontjából formálta. A szereplők pszichológiája műveiben rendszerint fontos szerepet kap. A belső világ, az elhallgatott és sejtetett viszonyok, valamint a
külső környezet és ezek kontrasztja vagy egymásra hatása érvényesül bennük. Ezen az alapvető emberi elégedetlenségen (a Tantalus-léten, az illúziók kergetésén és annak elérhetetlenségén) túl azonban más jegyekkel is felruházta őket. A továbbiakban Gozsdu novelláinak
állatait vizsgálom, de fontos megjegyezni, hogy többnyire a szimbólum vagy metafora funkciójával ellátott figurákról beszélhetünk, mintsem referencializálható lényekről. Különböző
állati tulajdonságok jellemzik Gozsdu műveinek szereplőit, akik gyakran azonosítják egymást
vagy önmagukat bizonyos állatokkal. E megfigyelés jelentőségét Az	étlen	farkas	című novella
segítségével elemzem, időnként utalva a szerző más alkotásaira is, mely a szorosan összekapcsolódó novellák hálójában különösen lényeges lehet.
Gozsdu prózájában maguk a felvonultatott emberalakok kerülnek középpontba, a művek
lényegét kevéssé a történések, inkább a szereplők pszichológiája, lelki bonyodalmai és a karakterek egymáshoz való viszonya adja. Fontossá válnak a kimondott és csak sejtetett érzelmek/gondolatok, melyek több szinten is megjelennek. Egyrészt a szereplők egymáshoz való
viszonyában, titkok és elhallgatások szintjén, valamint a narrátor működésmódjában is.
A szöveg több esetben szimbólumokon keresztül közvetíti, azok segítségével jeleníti meg a
lelki folyamatokat. Szőnyi György Endre a szemiotika, ikonográfia kérdését tárgyalva jegyzi
meg, hogy a szimbólumok attól válnak jelentőssé, „hogy a jelenségek szintézisét pusztán az
értelem nem tudja véghezvinni: csak a szimbólumok teszik láthatóvá az adottban valami nem
adott nyomait.”5 Ricoeur pedig úgy fogalmaz, hogy „a szimbólum olyan kettős értelmű nyelvi
kifejezés, amely interpretációt kíván, az interpretáció pedig olyan megértési tevékenység,
amely a szimbólumok megfejtésére irányul.”6 Gozsdu nagyon gazdag szimbolikával és motívumhálóval dolgozik, ennek egyik érdekes rétegét pedig kétségkívül az állatok szerepeltetése
jelenti. Ezek a szimbólumok ugyanakkor az interpretáció segítségével sem feltétlenül egyértelműen megfejthetők, egy-egy szimbólum széles intertextuális (vagy egyéb típusú) jelentést
hordozhat. A megjelenő állatok szimbolikus jelentése a szerző műveinek kontextusában, az
3

4

5

6

Gozsdu Elek, Köd. Regény és elbeszélések, szöveggond. Ács Margit, Szépirodalmi Könyvkiadó, [Budapest], 1969. – Ez a szerző legtöbb művét (egyben a legtöbb novellát) tartalmazó kiadás. A tanulmány
idézetei ebből származnak, utánuk szögletes zárójelben jelölöm a szövegrész ebben a kötetben található oldalszámát.
Gozsdu Elek, Tantalus, Budapest, Aigner Lajos, 1886. A kötet kilenc elbeszélést tartalmaz, köztük
a tárgyalt Az	étlen	farkast.
Szőnyi György Endre, Szemiotika,	ikonográfia,	posztmodern = Szó	és	kép.	A	művészi	kifejezés	szemioti‐
kája	és	ikonográfiája, szerk. Kiss Attila Atilla, Szőnyi György Endre, JATEPress, Szeged, 2003 (Ikonológia és műértelmezés, 9), 14.
Paul Ricoeur, A	nyelvről,	a	szimbólumról	és	az	interpretációról,	ford. Martonyi Éva = A	hermeneutika	
elmélete, szerk. Fabiny Tibor, JATEPress (Ikonológia és műértelmezés, 3), Szeged, 1998, 132.

„

86

tiszatáj

adott mű keretein belül vagy más művekkel való összefüggésében állapítható meg. Ez azonban összekapcsolódik általános (népmesei, hiedelemvilágbeli stb.) tradíciókkal és irodalmi
intertextusokkal is. Ugyanakkor mindenképpen érdekes, hogy a Gozsdunál többször szereplő
állatok/állat-megnevezések gyakran társulnak hasonló (lélektani felépítésű) karakterekhez.
Ezáltal a szerző prózáját vizsgálva egyes szimbólumok más művek kontextusában juthatnak
többletjelentéshez.
A novellákban az emberalakok mellett feltűnően sokszor olvasunk különböző állatokról –
van, hogy tényleges valójukban jelennek meg, de többnyire a szereplők önmagukat azonosítják, vagy mások azonosítják őket velük –, melyek az alakok lelki világához kapcsolhatók. Ezek
a „lelkükben élő állatok” azok, amelyeken keresztül hozzáférhetővé válnak az egyes karakterek. Képet kapunk róluk a narrátor, a külvilág, a mellettük megjelenő szereplő és önmaguk
felől is. Ezek az állat-képek (amennyiben nem önazonosításról van szó) sokszor nehezen elfogadhatók a szereplők számára, ilyenkor a szembesítés és a szembesülés nehézségével kell
megküzdeniük. Csak a novellák címét tanulmányozva is számos állattal találkozunk Gozsdu
életművében, ilyenek például: A	 veréb, A	tigris. Az állatok, illetve velük együtt a megidézett
szimbolikus jelentés sokszor központi szerepet töltenek be, köréjük szerveződik az egész
novella, ahogyan ez a tárgyalt szöveg, Az	étlen	farkas esetén történik. Máskor szinte észrevétlenül jelennek meg, mégis a konfliktus szempontjából válnak fontossá, erre példa a Mea	culpa	
vagy a Napraforgó	(előbbinél nyulak vezetnek egy bűntett elkövetéséhez, utóbbinál pedig a –
többféleképpen értelmezhető – dzsungelek tigrisei jelentenek fenyegetést). Gozsdunak tulajdonképpen alig akad olyan novellája, ahol legalább egy állatmotívum ne válna jelentőssé,
legalábbis jelentésessé.
Gozsdu szereplőiben egytől egyig közös, hogy fő mozgatórugójuk az alapvető emberi elégedetlenség. Boldogtalanok a sorsuk, a rájuk mért társadalmi szerepek és elvárások miatt.
A Tantalus kötet címadása is erre utal,7 de nemcsak az ebben szereplő, hanem a szerző más
novelláiban feltűnő tipikus Gozsdu-alakokról is elmondható: vágyakoznak a számukra látható, ugyanakkor el nem érhető után. A téma nem idegen a kortól, a „századvég irodalma tele
van a vágyakozás és a beteljesületlenség ellentmondásából fakadó hiány élményével”.8
Gozsdu több novellájában is megjelenik egy már-már tipikusnak nevezhető figura. Az ét‐
len	farkas	főhőse mellett az Egy	falusi	mizantróp, az Egy	néma	apostol, valamint Kanuth István (a Nirvána és a Spleen című novellák szereplője) mind ehhez a csoporthoz sorolható.
Ezekről a figurákról összefoglalóan elmondható, hogy erős ideológiai háttérrel rendelkeznek,
törekednek valaminek az elérésére, az őket körülvevő társadalmi elvárásokból szeretnének
kitörni, magukat jóval többre tartják érdemesnek, mint ahogyan azt a környezetük gondolja,
illetve lehetővé teszi. Ez a meg nem értettség egy idő után csömörhöz vezet bennük, mely
után feladják az eddig elgondolásukat és kimenekülnek a világból – a „»feleslegesség« legvégső stádiumába jutott dzsentrifigurák, akik számára nem maradt már más, mint az öngyilkosság vagy a lopás”9 (az előbbi Kanuth István, utóbbi Ordas Gida történetében figyelhető
7

8

9

L.: „A főszereplők Tantalusok, akik azután sóvárognak, ami a legjobban hiányzik nekik. Az akaratgyengeség betegei.” Reisz, i.	m., 14.
Eisemann György, Tantalus	és	a	századforduló = E. Gy., Végidő	és	katarzis, Orpheusz Könyvek, [Budapest], 1991, 137.
Diószegi András, Turgenyev	magyar	követői = Tanulmányok	a	magyar−orosz	irodalmi	kapcsolatok	kö‐
réből	II., szerk. Kemény G. Gábor, Akadémiai Kiadó, Budapest, 1961, 99.

2019. július–augusztus

87

„

meg). Az	étlen	farkas főhőse „fölösleges”-ként identifikálja magát. A „felesleges ember” orosz
realizmusból ismert archetípusa Gozsdu Turgenyev-vonzalmának egyik jellegzetes következménye.10 A szerzőt az orosz író egyik legnagyobb követőjeként tartják számon, őt tárgyaló tanulmányában Diószegi András nihilistának nevezi ezeket az emberalakokat, akikben tudatossá válik erőfeszítésük hiábavalósága, akik „egyetlen hosszú monológba átcsapó párbeszédes keretben, első személyben mondják el életük történetét, s keresik töprengő, önemésztő kínban, éppúgy mint orosz rokonaik, azt a pontot, ahol életük kisiklott, sorsuk megfeneklett”.11 Bár a szerző Gozsdut tehetség és lehetőség szempontjából kevesebbnek ítéli, aki megreked és félresiklik, hangsúlyozza, hogy nem orosz-epigon, műveinek magyar mivoltát nem
kell kétségbe vonni, „hogy az ottani realizmus itt képzelődés, félreértése és félremagyarázása
Turgenyev és magyar tanítványai viszonyának.”12
Ahogyan már utaltam rá, Gozsdu számos szövegét a narrátori pozíció hasonló felfogása is
összekapcsol(hat)ja. A különböző novellák elbeszélői nem feltétlenül azonosak egymással, de
számos érv szólhat meghatározottságaik összeegyeztetése mellett. Főként a szerző különc figurák iránti vonzódása, az emberek iránti tartós érdeklődése és a vadászat (valamint ezzel
együtt a természet) témájának kiemelt fontossága indokolja a fentebb említett olvasásmódot.13 Az én-elbeszélő a novellákban gyakran rácsodálkozik a történet középpontjába helyezett alakokra, mintha ő is meglátna bennük valamit a saját maguknak is tulajdonított különlegességből. A novellák nagy részében teljesen átadja nekik a szót, a párbeszéd és az élettörténetek elmesélése azonban egyáltalán nem élőbeszédszerű. A történetek stilizáltak, a leírások részletgazdagok. A narrátor szerepeltetése inkább csak keretet ad, a hősök maguk is elbeszélőkké válnak, történetük novella a novellában – ez a „belső novella” adja az egész gerincét és érdekességét. A technika funkciója az lehet, hogy így sokkal inkább élővé válnak az
alakok, különösségük és rejtélyességük még egy réteggel gazdagodik. A novella elbeszélője
észreveszi ezeket a rejtőzködő alakokat (tulajdonképpen szó szerint beléjük botlik) és az olvasót is kíváncsivá teszi személyiségük és sorsuk iránt. A figurák valószerűsége hitelesebbnek tűnik, az általuk elbeszélt élettörténet ezzel szemben kevéssé hiteles, hiszen egy közvetítőtől szerzünk róluk tudomást (ezen kívül a történetek stilizáltsága növeli a gyanakvást, hogy
az elsődleges narrátor nem egyszerű mediátor, hanem a „saját hangján” idézi meg a hallott
narratívákat). Az első és a harmadik személy a novella nagy részében összeolvad, „narratív
monológ” jön létre.14 Az élettörténet elmondásában az én igyekszik megérteni élete eseményeit, egymásra vonatkoztatva a különféle, felemlegetett epizódokat, ezáltal felismerni iden-

10

11
12
13

14

Vö. Hetesi István, A	„felesleges	ember”	(és	„hamleti”)	vonásai	Turgenyev	korai	elbeszéléseiben	= Szín‐
ház,	dráma,	irodalom.	Tanulmányok	a	70	éves	Nagy	Imre	tiszteletére, szerk. Tóth Orsolya, Pannónia
Könyvek, Pécs, 2010, 294−310.
Diószegi, Turgenyev…i.	m., 98, 104.
Uo., 102−103.
A jelenleg tárgyalt novella mellett példa erre többek között: Egy	 falusi	 mizantróp,	 A	 veréb,	 Ország‐
úton,	A	nádsíp,	Sámson	madara.	
A fogalomról ld. Paul Ricoeur, A	 narratív	 azonosság, ford. Seregi Tamás = Narratívák	 5.,	 Narratív	
pszichológia, szerk. László János, Thomka Beáta, Kijárat Kiadó, Budapest, 2001, 15−25.

„

88

tiszatáj

titását, ami „az élettörténet törékeny eredménye”.15 Ez összefüggésbe hozható magukkal a
címekkel is, melyekben általában a karakterek életét leíró identitás tematizálódik (farkas,
mizantróp, apostol). Ezt a narrátori működést figyelhetjük meg Az	 étlen	 farkas esetében is,
ahol az elbeszélő séta közben felfigyel egy lányra, aki ételt visz egy férfinak (Ordas Gida), ez
pedig felkelti az érdeklődését: „Akartam látni azt az embert, aki nemcsak szeretteti magát e
leány által, de tápláltatja is. Bizonyosnak tartottam, hogy csak az éhség kötötte hozzá.” [265]
Ezek után a narrátor lesz az, aki reggelire, kávéra invitálja Ordast, cserébe pedig az élettörténetének elbeszélését kéri.
Gozsdu sok novellájában megfigyelhető egy centrális motívum, probléma, mely a szöveg
során folyamatosan visszatér (pl. az Őszi	esőben az eső kopogása, illetve számos helyen az állatmotívumok, mint a Sámson	 madarában a főszereplő kezére való utalás vagy az elefánt
megnevezése). Ezek a központi motívumok a novella során átértelmeződhetnek az egyre változó kontextus fényében. Az	étlen	farkas	cím kijelöli a két középpontba helyezett elemet, az
éhséget (illetve: étlenséget) és a farkas-létet. Ezek azonban szinte a túlzásig menően hangsúlyozódnak a szövegben. A főszereplő nemcsak többször szembesül a farkas-megnevezéssel,
de nem túl burkolt módon már eleve nevében hordja azt. Ordas Gida ilyen szempontból is
rokonítható más Gozsdu-alakokkal, hiszen a szerző más szövegei szintén játszanak a novella
egésze szempontjából jelentéssel bíró (beszélő) névvel. De amíg pl. a Magdolna Máriájának
neve hozzáad az értelmezéshez, vagy a Sámson	madara	címszereplőjének erőssége-gyengesége végig egy összetett kérdést jelez, e szöveg esetében a névválasztás kisebb túlzásként értékelhető. A novella a farkashoz organikusan kapcsolja hozzá az evés és az éhség élménykörét, mely az egész művet behálózza. A mű értelmezhető akként, hogy a főszereplő-beszámoló
a nevébe írt/kódolt sorsot akarja minduntalan elkerülni, majd végül a kudarc után ennek az
elfogadására kényszerül. Az is könnyen felismerhető, hogy az Ordas Gida név magában hordoz egy ellentétet: amíg az előtag a farkasra utal, a gida elsősorban kecske, valamint más állatok kicsinyének jelölésére szolgál. Ezzel a figura „báránybőrbe bújt farkasként” ábrázolódhat
előttünk, a képmutatás jelképes helyzetében,16 miáltal a nevébe írt jelentés elbizonytalanítja
a férfi által képviselt eszmék relevanciáját, a narrátor vele kapcsolatos érdeklődése (és némileg csodálata) pedig megkérdőjelezhetővé válik. Igaz, a névválasztás miatt talán fölöslegesen
zsúfoltnak és egyszerűen felfejthetőnek mutatja magát a szöveg, mely nélkül a figura rejtélyesebb és összetettebb maradna a befogadás számára.
Az irodalmi művekben az állatokhoz kapcsolt szimbolikus jelentés nem feltétlenül egyedi
vonás jelölőjeként funkcionál. A Gozsdu-szövegek azonban feltűnően gyakran és sokféleképpen használják az állatokra való utalásokat, mikor szövegek közötti jelentéshálót alakítanak
ki. Meg kell azonban jegyezni, hogy míg bizonyos szövegekben az előforduló állatok komplex
értelmezési mezőt nyitnak meg, addig máshol ezek szerepe jóval csekélyebb. A Gozsdunovellákban előforduló számtalan állat nem feltétlenül szerepel testi valójában, sokszor becézés vagy hasonlat, metafora szinten jelenik meg árnyalva a szövegen belüli viszonylatokat.
Az állatok szinte mindig kapcsolatban állnak a szereplők lelki világával, a figurák lelkének kivetítéseiként olvashatók. Az emberek sokszor önmagukat azonosítják egy állattal, ekkor az
15

16

Kenneth J. Gergen, Mary M. Gergen, A	narratívumok	és	az	én	mint	viszonyrendszer, ford. Ülkei Zoltán
= Narratívák	 5.,	 Narratív	 pszichológia, szerk. László János, Thomka Beáta, Kijárat Kiadó, Budapest,
2001, 79.
Cesare Ripa, Iconologia, ford. Sajó Tamás, Balassi Kiadó, Budapest, 1997, 251.

2019. július–augusztus

89

„

önmagukról alkotott képet tárják fel számunkra, máskor azonban a figurák viszonya válik
hozzáférhetővé azon keresztül, hogy milyen állat képében tüntetik fel a tőlük különböző másikat. Mindez a karakterek kapcsolata szempontjából, például a szerelmi viszonyok ábrázolása esetén válik lényegessé. Amikor Az	étlen	farkas elején Ordas a bibliai varjakhoz hasonlítja
szeretőjét, Marit, aki eltartja (táplálja), nem egy harmonikus, idilli szerelem képét implikálja
(fontos hozzátenni: a férfi nem gyöngédségből vagy köszönetként fogalmazza meg a szavakat). Mari próbál ételt, megélhetést teremteni a férfi számára, aki nem sokkal hálálja meg áldozatát (lévén Ordas már kiábrándult a világból). Gozsdu többi szerelmes nőalakjához képest Mari mégis kifejezetten boldognak tűnik, tudatlan boldogságban éldegél a férfi mellett.
Az állat és ember viszonya Gozsdu szövegeiben az általános használaton (pl. féreg mint
gyáva ember) és egyszerű metaforákon túl mélyebb pszichológiai jelentőséggel bír, melyre
sokszor maguk a szövegek reflektálnak, az Egy	falusi	mizantróp elbeszélője például a következő felkiáltással: „Ember és állat egyforma elv, egyforma törvény uralma alatt!” [244]. Az
emberek és állatok között azonban nemcsak azonos törvények uralkodnak, nemcsak az életvitelben, sorsban megfigyelhető hasonlóság rajzolódik ki különböző külső jegyeik által, de
elmondható, hogy a szereplők lélekben is összekapcsolódhatnak az állattal, a rájuk rótt vagy
vállalt, azonosulásra kész állat-szereppel. A folyamat sokszor belső konfliktust és küzdelmet
eredményez, mivel a szereplőknek fel kell ismerniük és el kell fogadniuk ezt a szerepet önmagukban. Amennyiben az azonosulás nem történik meg (vagy valami miatt nem lehetséges), akkor belső válságuk és a világgal való konfliktusuk megoldhatatlanná válik (ld. Ordas
Gidát, aki a történet végére elfogadja a születésétől neki szánt farkas szerepét, ellenben a
Sámson	madarában szereplő Milikével, ki nem képes madárként realizálni magát, s ez végül
a halálához vezet).
Gozsdu szövegeiben az állatok említése akkor válik igazán érdekes szövegi momentummá, mikor nem egyértelmű, hanem áttételes ajánlat hordozóiként jönnek szóba. Ricoeur kettős értelmet tulajdonít a szimbólumoknak, melyek megértéséhez interpretáció szükséges:
a „szimbolikus nem más, mint a szellem egyetemes közvetítése köztünk és a valóság között.
A szimbolikus mindenekelőtt azt kívánja kifejezni, hogy a valóságot nem közvetlenül fogjuk
föl.”17 A szimbolikus funkció mindebből következően az, amikor az ember mást akar mondani, mint amit mond; a szimbólumot a nyelvvel összefüggésben meghatározva egyfajta kettős
értelem implikálódik, amikor a dolog mellett egy másik értelem is feltűnik, „melyet csakis a
szimbólumban és a szimbólum által érhetünk el.”18 Gozsdu esetén ez a szimbolikus funkció
az állatokra való visszatérő hivatkozások szempontjából lesz jelentős, és a megnevezésekkor
válik hozzáférhetővé, tágabb interpretációs keretbe helyezve a műveket, a szereplők viszonyának és önmeghatározásának tekintetében. Úgy gondolom, hogy Gozsdu állatszimbolikája
egyrészt kapcsolatban áll hagyományos mintákkal és jelentésekkel (történeti, intertextuális
kontextusokkal); egyedi, adott művön belüli jelentéssel bír; valamint a (számunkra ismert)
novellisztikán belül is egységes módon működtetett, intratextuális hálózat fenntartója. Ez
összekapcsolható azzal, amit Riffaterre mond a fikció tudattalanjával kapcsolatban (a szöveg
tudattalanjának intertextuálisnak kell lennie, ez az, ami el van rejtve), „feltételezzük, hogy
tartalmaz olyan jelentéseket, melyek az igazi énünket írják le, nyilvános fogyasztásra viszont

17
18

Ricoeur, A	nyelvről…	i.	m., 130, 132.
Uo., 133, 136.

„

90

tiszatáj

nem valók”.19 Ez az igazi én működtethető a karakterek igazi, állati énjének vonatkozásában,
ez az, ami nem a leírással, csupán a megnevezéssel válik hozzáférhetővé.
Az	étlen	farkas	központi problémája a háziállat és vadállat, szolgasors és szabadság, mely
ellentétek a szövegben a kutya és a farkas képe között feszülnek.20 A két állat alapvetően
ugyanazokkal a tulajdonságokkal rendelkezik a szerző novelláiban, ezért úgy tűnik, csupán a
döntések azok, melyek elkülönítik őket. A pozitívnak feltételezett kutya (amihez általában
a hűség fogalmát társítjuk) Gozsdunál rendszerint negatív szereppel párosul, míg a vele
szembehelyezett farkas, bár zord és félelmetes, továbbá az éhség képzetei kötődnek hozzá, a
szabadsága megőrzésével emelkedik a másik állat fölé.
A novella elején a férfit már állat-szerepét elfogadva látjuk: a narrátorral folytatott beszélgetéséből bomlik ki eddigi élettörténete, melyet folyamatosan az éhség határoz meg, minek következtében az elbeszélő a mű elején (valószínűleg jogosan) feltételezi, hogy Marihoz
is pusztán az éhség köti. Ordas történetében az éhség azonban átvitt értelemben szintén lényegessé válik. „Szomjúhozni kezdtem a jó ízlést. Étvágyam a civilizáció raffinériája iránt
megjött.” [274] Vágyai egy másik osztályhoz kötik, melyre állása révén rálátása van, ám bejutni képtelen oda. Ordas tanult ember, önmagát többre tartja, mint amit képes elérni születési joga által, ezért az intelligens koldus képét jósolja magának („Az intelligencia étvágyakat
keltett bennem. Mivel, hogyan fogom ez étvágyakat kielégíteni?” [279]), mely tulajdonképpen a sorsává válik a mű végén. Bertával (elöljárója feleségével) folytatott viszonya is növeli
az étvágyát, különösen azután, hogy a nő megismerteti Baudelaire költészetével. A Gozsdunál
Bűn	virágainak nevezett kötet verseiben Ordas felismeri önmagát, azokat saját maga felől értelmezi, mikor így beszél róluk: „a ki nem elégített vágyak undora pezseg, forr, ragadtak magukkal a gyönyör szédítő árjába. Valami kimondhatatlanul fájdalmas mámort éreztem e megsebesített lélek vágyakozó szenvedései, küszködő embergyűlölete s kéjelgő cinizmusa mellett.” [271] A férfi vágyai egyre fokozzák az éhségét, ez a kielégítetlen sóvárgás vezet majd a
kiutat jelentő terv megszületéséhez. A farkashoz kapcsolódik ez a csillapíthatatlan étvágy,
„falánk és vérengző állat, amely nemcsak nyíltan ragadja el a másét, de lesből és ármánnyal
is. […] Így a kapzsi is hol csalás és kelepce révén, hol nyílt rablás útján szerzi meg a másét,
mégsem tud annyit felhalmozni, amennyivel megelégülne.”21 Ez lesz végül a főhős sorsa is.
Az	étlen	farkasban ábrázolt, Ordas Gida és Berta közötti viszony párhuzamot mutat Gozsdu más novelláival. Az Egy	falusi	mizantrópban a főszereplő szintén a feljebbvalója feleségével bonyolódik kapcsolatba, a tanító és számára tiltott nő közötti viszony pedig az Egy	néma	
apostollal rokonítja az írást. A mizantróppal való összevetés azért is érdekes lehet, mert ott
szintén fölvetődik a férj halála és annak körülményei, melyek valódi gyilkosságra ott sem
utalnak. A női szereplők „állati” (állatias) tulajdonságai mindkét szövegben vonzerőt fejtenek
ki a férfiakra (Ordas többször hivatkozik erre, míg a mizantróp	főszereplője varjúm-nak becézi szerelmét, ami azért is különösen érdekes, mert a novella valódi varjak támadásával
kezdődik, és ennek baljós jelentésével kell számot vetnie a főhősnek a történet alatt). Az	étlen	
19

20

21

Michel Riffaterre, A	 fikció	 tudattalanja, ford. Gács Anna = Narratívák	 2.,	 Történet	 és	 fikció, szerk.
Thomka Beáta, Argumentum, Budapest, 1998, 86.
A szembeállításuk nem számít újdonságnak a magyar irodalomban, minden bizonnyal Petőfi Sándor
néhány évtizeddel korábbi A	kutyák	dala	és A	farkasok	dala	című verseinek hatását is érdemes megemlíteni.
Ripa, i.	m.,	53.

2019. július–augusztus

91

„

farkasban a viszony kialakulását Ordas részletesen elmesélve kifejti, hogy Bertát nem tartja
kifejezetten megkapó szépségnek, és ebből a szempontból ellentétet fedezhetünk fel az Egy	
falusi	 mizantróp Vallijával, aki talán azért is válik érdekesebbé, mert más téren mutatkozik
meg a vonzóereje. A férfi már a megnyilatkozása elejétől fogva úgy beszél a nőről, mint aki
számára tulajdonképpen közömbös, csak az általa megtestesített társadalmi pozíció az, ami
vonzó benne számára. Egy ponton ki is mondja, hogy Berta csak a hiúságának kedvezett. Azzal, hogy a férj halála utat nyithatna számára a hőn áhított világ felé (az éhség folyamatosan
visszatérő képeivel érzékelteti ezt), már más megvilágításba helyezi a nőt. Berta szembesíti a
szerepek súlyával: „Feleség és szerető, ez két különböző dolog, kedvesem.” [289] Mikor Ordas felfedi előtte a tervét, a nő megállítja, azzal az indokkal, hogy megunta. A férfi ezt csapásként éli meg, bár már korábban is ráébredhetett volna elképzelése lehetetlenségére, hiszen ő
mondja a nőről: „Egyforma elemek voltak bennünk. Egyformán szerettünk élni, élvezni.”
[289] Élni és élvezni, ez Ordas állandó motivációja, Berta játék neki – de ő is éppen ilyen játék a nőnek, hiszen Potákné már részesül abban, amire a férfi csak vágyakozik. Kettejük közül azonban a nő az, aki beszél szerelemről, ez vezet odáig, hogy a férfi bizalmat fektet a tervébe, azonban semmi nem mutat afelé, hogy ez a szerelem is ne csak a játék része lenne. Berta kénytelen rájönni, hogy Ordas már mást akar a kapcsolatuktól, mint ami eddig volt – a nő
számára unaloműző, míg a férfinak egy lehetőség, amin keresztül meg tudja tapasztalni a jómódúak világát. Ez a játék, tettetés, ál-boldogság Gozsdu sok novellájának jellemzője.
Ordas eleinte az ember-létet igyekszik megtalálni, állat-énjét nem engedi felszínre kerülni. „Miért nem születtem állatnak, melynek ideálja a megélés? / Én nemcsak megélni, de élvezni is akartam.” [287] A megélés, valamint az élet és az élvezet kerül szembeállításra, ezek
az állati és az attól magasztosabb létforma megtestesítői. Ordas előtt az állat-lét útja áll, ezt
azonban nem hajlandó elfogadni, a vágyai alapján a másik, a nem-állati létre tartja magát jogosultnak (ezt az életformát az „őt megilletőnek” nevezi). Mikor ezt a kérdést artikulálja,
„szomjas tigris”-nek,22 illetve „saját magam által utált dög”-nek nevezi magát, mely még az állat-léten is túlmegy, hiszen ebben a nem-lét, az élni képtelenség is benne foglaltatik.
Ez a belső ön-megtagadás és éhség vezeti majd a Bertával folytatott kapcsolat nyomán
a terv megszületéséhez. „Ilyen lehet az érzése az emberevőknek, midőn hosszú koplalás után
lakomához jutnak.” [290] Az elgondolás, hogy Poták megölésével utat nyerhet a számára vágyott élethez, egyetlen pillanatra előre csillapítja étvágyát (talán az egyetlen esetben élete
során). A tervet Berta a felismeréskor azonnal elutasítja, miközben azzal nem számol, hogy a
férfi étvágyát tulajdonképpen ő növelte ekkorára. A versek olvasása, valamint az, hogy ő maga is táplálja Ordas elképzelését azzal, miszerint ő többre hivatott, valamint a jövő szempontjának folyamatos lebegtetése előtte mind a nővel kapcsolatos terv létrehozására ösztönzik a
férfit. A gyilkosság gondolata azonban morális válságba taszítja a főszereplőt. Ezen a ponton
több Dosztojevszij-párhuzam, illetve -hatás fedezhető fel a műben. Egyrészt az, hogy „A tett
után fogom-e élvezni tudni a birtokot?” [291] a Bűn	 és	 bűnhődés dilemmáját veti fel. Eisemann György úgy összegzi ezt a Gozsdu-kötet címének kontextusában, hogy: „hogyan tar22

Itt ez a vadállati lét megjelölésére szolgál, kikerülve a később fontossá váló farkas motívumot, kevéssé a tigris más, Gozsdu novelláiban előtérben lévő jelentéséhez kapcsolódva. A tigris ugyanis többnyire női figurák szexuális étvágyával hozható összefüggésbe (ld. Una	poenitentium	és akár Napra‐
forgó), míg A	tigris	című szövegben az állatnév felkeltette érzetek idegensége, egzotikuma válik fontossá.

„

92

tiszatáj

tozik az emberhez a bűn? Hogyan viseli el a lélek? Pontosítva a tantalusi életkörre: el tudja-e
viselni nyitottság nélkül, mint a léthiány »pótlását«?”23 Az éhség folyamatos jelenléte, az éhes
emberek és a (mindennapi) kenyér többszöri előkerülése, valamint hogy ennek érdekében
szabadna akár ölni is – ebben a Karamazov	testvérek egyes gondolatai szintén felfedezhetők.
Ordas végül (főleg külső hatás miatt) nem viszi véghez a tervét. A novellából így nem kapunk választ arra, hogy képes lenne-e valóban a gyilkolásra. Ez pedig azért érdekes kérdés,
mert a farkas motívum Gozsdunál sehol sem párosul egy valóban ennyire erőszakos cselekedettel. A farkas ugyan megvetett és vad állat, Ordas életének programjává pedig a mű végén a
lopás válik, azonban konkrét, fajtája életét kioltó cselekedetet sosem mutat be. Bár cáfolható
lenne ez a fentebb is idézett emberevő párhuzammal, mely a Farkasnyomor című szövegben
(ez a novella Az	étlen	farkas	megfordításaként is olvasható) szintén előkerül, a farkas ott is az
emberevő (ebben a kontextusban akár gyilkosként értelmezhető) kivetülése lesz („Az emberevő pápua és az angol gentleman – a farkas és a jól nevelt pointer egy vonalon haladtak.”
[502]).
Miután Ordas eljön Potákéktól, kénytelen magára venni egy állat szerepét, és kényszerűségből a kutyával azonosul. „Mint gazdátlan kutya, barangoltam az utcákon, s alig mertem
fölnézni.” [294] A tehetősebb osztályt kiszolgáló hivatalnokréteget, melybe ekkor bekerül,
a kutyák képével azonosítja. Ez az állítás borzasztóan negatív, csupán a gazdát kiszolgáló,
szabadságot nem ismerő, gondolatokat és ideákat formálni és követni képtelen emberekként
festi le őket: „Napszámosok, lelketlen állatok, akik csak azért születtek, hogy szolgái legyenek
a finomabb szövetű embereknek.” [295]24 Ordasban az állandó éhség mellett az állandó
irigység is jelen van (Potákék fia, Artúr személyéhez kötődik ez leginkább, aki beleszületett
egy – Ordas szerint – őt nem feltétlenül megillető állapotba). Ez az oka, hogy a vágyai elérésének érdekében nem képes a hosszú, dolgos utat választani. Bár a jövő állandó problémaként és lehetőségként úszik előtte, valójában csak az azonnali, állat-létet (így az ideiglenes
kutya-szerepet is) megtagadó út lenne számára elfogadható.
Mikor felismeri, hogy ő nem kutya és képtelen ebben az állapotban létezni, úgy dönt,
hogy inkább hajlandó azonosulni az eddig került farkas-léttel: „Megél a farkas is, miért ne éljek meg én, ha már csak arról van szó, hogy »megélni«! Ha küzdenem kell, teljék e küzdelemben kedvem, küzdjek szabadon, s ne legyek jászolhoz kötött barom.” [295] A farkassal együtt
az állandó éhséget is elfogadja, az abból fakadó fájdalom tartja fenn benne az élethez való
kedvet. A novella címe szintén beszédes az egész mű tekintetében, hiszen abban nem az éhes,
hanem az attól jóval erősebb étlen szó szerepel, a farkas-éhség (ez a kifejezés egészen egyedi
jelentést kap a mű kontextusában) kielégíthetetlenségét sugallja. Ez a novella végén (vagy
inkább keretében) szintén jelentőséggel bír, hiszen egy étkezés, reggeli során zajlik Ordas és
a narrátor beszélgetése. A művet keretező természeti környezet leírása idilli hangulatot közvetít, ez a harmónia ellentétben áll azzal a lelki diszharmóniával, mely Ordast és a narrátort
23
24

Eisemann, i.	m., 146.
A hivatalnoklét említése a Gogol-párhuzam felmerülésével járhat. A folyamatos spórolás ügyében
nyilatkozó főszereplőtől halljuk: „Azon is vitáztak néha, hogy egy kabátot hányszor lehet megfordítani” [295] – ez egyértelmű utalás A	köpönyegre. Mint az orosz irodalom más alkotói, így Gogol is jelentős hatással volt Gozsdura, vö. Komlós Aladár, Gogol	útja	a	magyar	irodalomban = Tanulmányok	a	
magyar−orosz	irodalmi	kapcsolatok	köréből	II., szerk. Kemény G. Gábor, Akadémiai Kiadó, Budapest,
1961, 20.

2019. július–augusztus

93

„

egyaránt jellemzi. „Természetlátásába belevegyül a filozófikus elem, s képeiből mind erősebben hallatszik annak a harcnak a zaja, diszharmóniája, amely mintegy képe az emberi társadalomban is folyó küzdelemnek”25 – írja Diószegi Aladár Gozsdu Turgenyevvel való összevetéskor. Gozsdu természetlátását másnak, bizonyos értelemben kezdetlegesebbnek nevezi,
mert amíg Turgenyevnél a természetben az ember, addig nála inkább az emberben tükröződik a természet.26 Véleményem szerint az ember és természet viszonya Gozsdunál is bonyolultabb és sokrétűbb: a tárgyalt novellában a lelki világ és a környezet diszharmonikussá válik, máshol azonban éppen a kettő közötti szinkronitás figyelhető meg, és a szereplő által
mondott és közvetített dolgok, valamint a természet által is megjelenített belső viszonyok
között feszül az ellentét (vö. az Őszi	 eső	 zárlata, ahol a szereplők már boldognak mondják
magukat és látszólag azok is, míg a kinti szomorú idő, mely eddig kiválóan illeszkedett a szereplők hangulatához: változatlan, ezzel implikálva, hogy valójában nem oldódtak meg a problémák). Az	étlen	farkas	zárlatában az idilli természet leírása miatt válik különösen élessé Ordas Gida jövőt illető elképzelése, mely csupán a lopást jelenti. A társadalomban, az emberi
pozíciókat tekintve nem áll fönn semmilyen harmónia, az elbeszélő, aki tulajdonképpen
a természetbe menekül (ott szeretne sétálni), ezzel kénytelen szembesülni. Egy hosszas bekezdésben lefesti ugyan a környezetet − nyá jas napsugarak, gyerekzaj, fü ttyentő fecskék,
„érezni lehetett minden bokorból, fáról a vidám, nyári élet zsongását, illatát” [297] −, ez azonban – az Ordassal folytatott beszélgetés után − má r mind hidegen hagyja.
A tárgyalt novellához hasonlóan Gozsdu egy másik szövegében, a Farkasnyomorban is a
farkas és a vele kapcsolatos éhség válik központi kérdéssé. A novella látszólag egy konkrét
farkas történetét mutatja be, de egy idő után általánossá, metaforikussá válik, a kutya és a
farkas ellentétének példázata bomlik ki belőle. „Szomorú, félénk kis nádi farkas volt ez; még
teljesen ártatlan, tiszta farkaslélek, aki még nem ölt azért, hogy élhessen, és csupán a vérség
átka nehezedett öthónapos, vastag farkasfejére.” [501] Külön érdekessége a novellának, hogy
nem csupán a farkas szemszögéből mutatja be az őt körülvevő világot, hanem az állat „lelkét”, az érzelmi szempontokat is sokszor előtérbe helyezi. Kölyökkorában a farkas még nagyon hasonlít a kutyákra, azonban a tőlük elkülönítő vérség miatt kitaszítottá válik. „A kis
Romulust, mint afféle élő kuriózumot megnézte mindenki, de nem szerette senki.” [501] Az
itt is beszédes névvel rendelkező farkas a születése okán szorul ki az emberek és a kutyák
közül. A kutya jóllakott és gőgös, a farkas ellenben éhes, ugyanakkor itt is ő válik szabaddá.
Ez a szabadság azonban még keserűbb, mint Az	étlen	farkas esetén, hisz a novella második fele a farkas viszontagságait mutatja be a hidegben. Az éhség összekapcsolása a fagyos természettel még inkább a kitaszítottság érzését, a világ farkassal való szembenállását hangsúlyozza. A tél reménytelensége Az	étlen	farkas végén is megjelenik. A két novella főszereplőit nem
külső tulajdonságaik kapcsolják össze, hanem a közös „farkaslelkük”.
Bár Az	étlen	farkas	fő állatábrázolásai egyértelműen a farkas és kutya kettősségéhez kapcsolódnak, az Ordas melletti karakterek esetén más állat-megnevezések válnak mérvadóvá.
Mari és a varjak kapcsolatára már utaltam, a történet másik fontos női karakteréről, Bertáról
pedig következőképpen nyilatkozik a főszereplő: „Játszott velem, mint a macska.” [273]
A macskával való összekapcsolás Gozsdu novelláiban leggyakrabban a nőiességet hivatott ki-

25
26

Diószegi, Turgenyev…	i.	m., 107.
Uo., 108.

„

94

tiszatáj

fejezni, a figurák szexualitása hangsúlyozódik a szimbolikus kapcsolat által. A nő figurájának
életszemléletét az élvezetek keresése és megragadása jelenti, számára a férfi is egy ilyen élvezetet, annak érzéki megszerzését képviseli. Bár a férfi elmondása szerint Berta nem rendelkezik megkapó szépséggel, a csábítás főleg nem testi, hanem intellektuális viszonyban (ld.
Baudelaire-versek olvasása) történik, valamint a férfi számára a nő által képviselt világ válik
elsősorban vonzóvá, ez mind nem függetleníti Bertát a testiségétől. Az Ordas által tett megállapítás egyaránt azt is közvetíti, hogy kettejük viszonya vadász és zsákmány vonatkozásában
is leképezhető. Akivel játszanak, az nem egyenrangú partner, hanem alárendeltje a másiknak.
Mikor Ordas ki szeretne törni ebből a szerepből, akkor a nő számára már nem élvezetes a játék, ezért véget vet a viszonynak.
Az	élten	farkas két nőalakjával párhuzamba állítható a Spleen Roxane grófnéja és Emmyje. A grófné ugyanúgy a férje háta mögött folytat titkolt viszonyt, ám kapcsolata a novella
központi alakjával, Kanuth Istvánnal kevésbé összetett, mint Ordasé és Bertáé. Kanuth István
és Ordas Gida több szempontból hasonló figurának tekinthetők, ezt kiválóan illusztrálja az
írói gesztusok közössége, mely állatokkal való azonosításukat helyezi előtérbe. Bár a Spleen
férfialakja esetén nem különíthető el egy folyamatosan jelenlévő és ismétlődőn rávonatkoztatható állatszimbólum, mint Az	étlen	farkasban, a két novella közti hangsúlyos kapcsolat, valamint apróbb, szövegbeli utalások alapján ő szintén a kutya – farkas, egymással feszültségben álló kategóriák szerinti sorsválasztás tragikus alanyának tekinthető.
Kanuth István Gozsdu másik novellájának, a Nirvánának is központi szereplője. Ebben olvashatunk az egyetlen olyan figuráról, akit közel enged magához: a kutyájáról, Hamletről.
A névadás – nyilvánvalóan − itt sem vé letlenszerű, hiszen a férfi története várható hasonlóságokat mutat Shakespeare drámájával is. Apja meghalt, anyjával való kapcsolata bonyolult,
ő az örökös, akinek halálával kihal a család – mindenekelőtt azonban jellemében tükrözi
Hamletet, a(z egyértelműen később játszódó) Spleenben pedig környezete szintúgy bolondnak tartja, mint ahogyan ennek lehetősége felmerül az ismert dráma kontextusában. A kutyával való játszás során a férfi kimutatja az érzelmeit (melyeknek a felszínre kerülését folyamatosan igyekszik megakadályozni), kettejük összetartozását elválaszthatatlanságuk mutatja.
Kanuth István azonban Ordashoz hasonlóan sokkal inkább „farkas-lélek”. „Ugye, doktor
úr? Mi különbség van köztem és egy ragadozó között?” [477] Ez az első utalás a férfi vadállatként megképződő énjére, amit az orvos diagnózisával csak tovább bonyolít: „Mindnyájan
szelidített ragadozók vagyunk! Domesztikálódtunk!” [477] Ebben a szerepvállalásban az jelenik meg, hogy a férfi nem tud sem a kutya-, sem a farkas-léttel teljesen azonosulni, ez belső
feszültséghez vezet, nem találja helyét a világban, önmaga megértése és elfogadása folyamatos ellentmondásokhoz vezet. Ordas azért lehet farkas, mert a születési körülményei ezt teszik lehetővé. Kanuth azonban jóllakott, nincs meg benne a farkas-éhség. Őt is az élet élvezetére irányuló vágyak hajtják, ám ő jóllakott, és az a fájdalom, ami Ordast motiválni tudja, hiányzik belőle. Kutyává sem képes azonban válni, mert ez valamiféle szolgasorssal kapcsolódna össze, ő pedig ragadozó, akit domesztikáltak, és most nem illik bele ebbe a szerepbe sem –
ugyanazzal a konfliktussal van tehát dolgunk, mely a Farkasnyomor Romulusa által realizálódik.
Kanuth István így ugyan állatként határozza meg magát, de konkrét helyet nem talál magának. Az őt körülvevő világot és a vele érintkezőket is állati jelenségekként interpretálja,

2019. július–augusztus

95

„

minek megfelelően az utcagyerek: féreg, a nők pedig: madarak és macskák (ismét párhuzam
a tárgyalt szöveg Bertájával). Roxane grófnéról, a szeretőjéről, azt mondja: „Olyan istenien állati ez a grófné.” [493] Kettejük kapcsolatában éppen ez az állati vonatkozás lesz hangsúlyos
(állati összefüggésüket jól illusztrálják a szalonjukban található állatbőrök, melyek mindkettőjüknél megtalálhatók). Ez azonban csak a felszínen igazolódik, a lelkük ugyanis nem kerül
kapcsolatba, amint arra a történetben a férfi rá is ébred („Lelkem sohasem időzött nála!”
[493]).
Kanuth a novella során az eddig elnyomott énjét engedi felszínre kerülni, s talán emiatt
nem tud vele mit kezdeni a többi szereplő. A mű elejétől tudjuk, hogy valami betegség kínozza, azonban az orvos tanácsai nem használnak, és ő maga nem testi betegségként határozza
ezt meg, hanem a szívére és a fejére mutat. A betegség lelki eredetű, az önmagával mit kezdeni nem tudó, önmagát meghatározni képtelen ember betegsége. Az orvos és a novella címe
által spleennek nevezett állapot azt jelzi, hogy a szakember felismeri ugyan az elváltozást, de
továbbra is a férfi testének problémájaként kezeli azt. A szöveg, mely Kanuth István öngyilkosságával zárul, a szereplő halála pillanatának ábrázolásakor egyértelműen annak állatvonatkozásait érvényesíti: „Három percnyi kínos vergődés után ott függött, szederjes arccal,
kidülledt szemekkel, kiöltött nyelvvel, az élettelen dög!” [500] A mondat végi felkiáltójel még
hangsúlyosabbá teszi a választott szót. A lélek és a test eltávolítása történik meg, mikor a férfi már önmagát látja lógni az ajtókilincsen. A dög szóban pusztán a test van már jelen, nem
tartalmaz a lélekre való utalást. A szereplő eddigi, állati jegyeket mutató lelke nélkül, halálában a teste is állati jelleget vesz magára. A dög szó akkor jelenik meg Az	étlen	farkasban, amikor a hivatalnokéletben valamiféle halált sejtő Ordas farkasként él tovább, hogy ezt a sorsot
inkább elkerülje. Kanuth István viszont nem talál magára egyik szerepben sem, végül élettelen dög lesz belőle, mely semmilyen állattal és semmilyen emberrel sem azonosítható már,
a jelző pedig azt hangsúlyozza, hogy az idáig hajszolt egyetlen vágyától (az élet élvezetétől)
vált megfosztottá.27
Zárásként Gozsdu Sámson	 madara	 című novellájára utalnék (ez a szöveg korábbi, mint
a Tantalus	 kötet, és hiába mondható el, hogy hasonló problémák foglalkoztatják szereplőit,
mint az elbeszélések hőseit, a szerző valamiért nem válogatta közéjük művét). Ez az írás szinte az összes, Gozsdu szövegeiben szimbolikus jelentéshez jutó állatot(-megnevezést) felvonultatja (madár, macska, illetve egér, elefánt) – a jelenleg elemzett szöveg szempontjából pedig kimondottan érdekes a szintén megjelenő kutya-vonatkozás. A címszereplő, Sámson
számára a kutya kifejezetten a vágyott létforma megtestesítője, miközben, hasonlóan Az	étlen	
farkashoz, a tudatlanság és szolgasors ambivalens jegyei kapcsolódnak hozzá. A novella másik szereplője, Milike szintén azzal küzd, hogy egy állati szereppel (a madáréval) azonosuljon,
melyre azonban nem képes. A történet végén kimondja, hogy nem akar egy engedelmes kutyát, és ütni, karmolni kezdi a férjét: „Megöltél! Megöltél! Engedelmes kutya, te! Engedelmes
kutya!” [222], mire Sámson azt feleli, hogy: „Az vagyok, az maradok, a te kutyád akarok ma27

A dög szó miatt felmerülhet az ismert Baudelaire-pretextus lehetősége, bár megjegyzendő, hogy
Gozsdu novelláinak keletkezése idején még nem létezett a vers későbbi ismert magyar fordítása. Mivel Baudelaire jelentősége nyilvánvaló az említett két novella esetén, a hivatkozás lehetősége nem
zárható ki, még akkor sem, ha jelentős különbségként regisztrálhatók a vers női szépség és állati tetem közötti párhuzamvonásai, melyeknek nem találni megfelelőjét Gozsdunál. Talán az élő test állati
tetemmé válásának nyomon követése az, ami összeköttetést hoz létre a szövegek között.

„

96

tiszatáj

radni!” [222] – de egy ilyen szerepet elfogadó karakterre nincs szüksége a nőnek. Az állat
esetleges pozitív szimbolikus jelentése az egész mű kontextusában értelmeződik át, összekapcsolódik a − má r a tö rté net elejé n megnevezett, nem izikai – gyengeséggel, mely szintén
kontrasztot alkot a szereplő beszélő nevével.
Gozsdu novelláinak alakjairól összességében elmondható, hogy jellemzően állati figurák,
lelki motivációik állat(i)ságuk felől interpretálható. Jelen tanulmányban ezeknek az állatiemberi viszonyoknak a feltárására törekedtem, főként Az	étlen	farkas	című szöveg részletesebb elemzésén keresztül. Mivel, véleményem szerint, a novellisztika állat-megnevezései izgalmas értelmezési hálót alkotnak, egyúttal mindig fontos más Gozsdu-szövegek párhuzamainak bemutatása. A szerző állatábrázolásaira leginkább jellemző vadállat–háziállat ellentét
által a szabadság és a bezártság kettősségét problematizálja a legtöbb vonatkozó novella.
A vadság említése inkább az állati léttel való (akár viszontagságok árán megvalósuló) azonosulást, a háziállat-sors kivetítése pedig a szolgaszintű domesztikálódás lehetőségét képviseli.
Ennek példájaként bár a farkas sorsát leginkább a kínzó éhség határozza meg, elmondható
róla, hogy kielégíthetetlen, bűnös életében mégis szabad marad. A kutya-lét ezzel szemben a
meghunyászkodás olyan végső szimbólumaként értékelhető, melynek a negatív jellege mindig erőteljesen megjelenik, de bizonyos Gozsdu-szövegek esetén ez a szereplők által vállalt
szerep. A macska kimondottan feminin szimbólumként értelmezhető a novellákban, erősen
összekapcsolódva a testiség konnotációival. Gozsdu szövegeiben más, itt részletesen nem
elemzett állatok is kiemelt szerepet kapnak, hangsúlyos például a madarak összetett szimbolikus szerepeltetése, illetve a vadász és a vadászat megjelenése, perspektívája. Bár a karakterek pszichológiai folyamataiban kétségtelenül jelentősebbnek ítélem az állat-megnevezések
által kibomló sajátos szimbolikát, a szerző novellisztikájában a növények említése hasonló
jelképi erővel bír, szimbolikus megfejtést provokál (pl. Napraforgó,	Sámson	madara). A Gozsdu szövegeiben kibontott természetszemlélet megértése a befogadás központi feladatának
tekinthető, prózájának értelmezése a megnevezett szempontok figyelembevételével összetett képet rajzol ki.
	

2019. július–augusztus

97

„

BALOGH GYULA

Krúdy és a folklór
Krúdy	és	a	boszorkányszombat	
Bevezetés	
„a boszorkányszombatokra vonatkozó »tudós«
ismeretek egyszerűen hiányoznak Magyarországon”1

„Amit a középkori szerzők boszorkányságnak neveztek, s ami a 14., 16. és 17. század boszorkányőrülete lett, annak gyökerei bizonyos archaikus mitikus-rituális forgatókönyvekben keresendők.”2 Éppen ezért nem meglepő a boszorkányság kérdését, jellemzőit taglaló munkák
sokszínűsége sem, hiszen az ősiségig visszavezethető motívum az idők során a néphit, a népi
vallásosság, a tételes vallások által mind újabb és újabb jellemzőket kapott. Ráadásul, a „hagyományos néphit boszorkányának alakja a magyar népi hiedelmek egyik legbonyolultabb
kérdése. A legterheltebb hiedelemfigura, hiszen a hozzá kötődő hiedelemkörbe más hiedelemlényhez tartozó elemeket is egyesített és vegyített.”3 Írásomban nem is arra vállalkozom,
hogy felmutassam, Krúdy mely boszorkánykép alapján építette fel műveinek alakjait. Célom
inkább a boszorkányság és még inkább a boszorkányszombatok általános jelenségeit számba
véve áttekinteni egy 1898-as Krúdy-kísértetsorozat második, András	jár	a	lápon című darabjának azon momentumait, amelyek az író e téren szerzett ismereteiről árulkodnak.
A Krúdy-szövegek értelmezésének felvezetésekor Koncz Ibolya Katalin A	 boszorkányül‐
dözés	 jogtörténeti	 kérdései	 a	 Német‐római	 Birodalomban	 és	 a	 királyi	 Magyarországon	 című
dolgozatát használom. E munka éppen a jogtörténet módszere által megkívánt absztrakciója
révén segít hozzá a tárgykör általános vonásainak megismeréshez, sőt rávilágít olyan kézzelfogható eseményekre is, amelyekről feltehetően Krúdynak is tudomása lehetett.
Boszorkányszombat	
„Mindenkor és mindenhol elterjedt volt a varázslásban való hit; egy nép sem állt a szellemi
műveltség olyan alacsony fokán, hogy ehhez ne emelkedett volna fel, és egy sincs olyan magasan, hogy ezt magából teljesen elűzhette volna”4 ‒ hivatkozza Koncz a boszorkányfogalom
magyarázatának előkészítésekor. A boszorkányságról alkotott képünk napjainkban is formá-

1

2

3

4

Klaniczay Gábor, Boszorkányhit,	 boszorkányvád,	 boszorkányüldözés	 a	 XVI–XVIII.	 században, In:
Ethnographia XCVII, 1986, 282.
Mircea Eliade, Okkultizmus,	boszorkányság	és	kulturális	divatok, Benedek Mihály ford., Osiris, Budapest, 2002, 107.
Koncz Ibolya Katalin, A	boszorkányüldözés	jogtörténeti	kérdései	a	Német‐római	Birodalomban,	PhDértekezés, Miskolc, 2007, 20.
Soldan–Heppe, Geschichte	der	Hexenprozesse, Müller, München, 1911, 10.

„

98

tiszatáj

lódik, hiszen maguk a hiedelmek a népi társadalom tudatának részeként vannak jelen, amely
pedig a népi tudás valós tapasztalatai, valamint a közösség által gyakorolt tételes vallás szabályai között, azokkal szoros kölcsönhatásban alakul ki, és határozza meg az adott közösség
egészének és/vagy tagjainak gondolkodásmódját, viselkedését, cselekedeteit a mindennapok
és ünnepek során.5
Éppen a fogalom folytonos jelentésváltozása miatt hasznos a jogtudomány, a perek folyományaként értelemszerűen megfogalmazódó tételes meghatározása, amely a Magyar jogi
lexikon szerint: „A pogány vallás hitéből a kereszténységbe is átment ama démoni alak,
amely természetfölötti hatalmat nyert más emberek megkárosítására, az ördöggel kötött
szerződés és cimboraság révén képesítve van varázslásra, s egyéb bűbájos mesterségre.”6
A magyarországi, modern boszorkányfogalom néhány számunkra igen lényeges ponton
azonban különbözik a német változatától, amely a következő jegyeket sorolja: „A kifejlett boszorkány fogalom az ördöggel kötött szövetség, az ördöggel való fajtalanság, a kárt okozó varázslás, valamint a boszorkányszombatokon való részvétel elemeinek összefonódásából formálódott ki.”7 Ez a négy elem később aztán kiegészül a levegőben való repülés képességével,
illetve az állattá való átváltozás lehetőségével is.8 A különbözőség oka, ahogy arra Klaniczay
Gábor is rámutat, hogy „a boszorkányszombatokra vonatkozó »tudós« ismeretek egyszerűen
hiányoznak Magyarországon.”9 A kiválasztott Krúdy-mű elemzéséhez tehát érdemes a német
definíció szerinti boszorkányképből kiindulnunk.
A boszorkányszombatok realitása kapcsán eltérő véleményekkel számolhatunk. A fogalom a jog körébe bekerülve elsősorban azt segít(h)ette elő, hogy az egyes esetek kapcsán nagyobb társaságokat is pellengérre lehessen állítani.10 Egyes kutatók, mint például Pierre
Chaunu is, valóságos eseményeknek feltételezik őket, míg mások, mint például Eliade, a népi
kultúra egy rétegét, egy mitikus struktúrájú rítus meglétét vélik felfedezni bennük. Ez utóbbi
véleményt támasztja alá Carlo Ginzburg is, aki szerint „a sabbath-elképzelés a hivatalos és
népi kultúra egyes elemeinek összeolvadásából származott”.11 A gyűlések általánosan ismert
vonásai mindenesetre a következők: az ördög a legkülönfélébb formákban jelent meg rajtuk,
főként mint kos vagy mint ronda öreg férfi. Így celebrálta az úgynevezett fekete misét, amely
során mindenkinek a sátánt kellett imádni és az istent megtagadni. Akit újként akartak felvenni, annak le kellett mondania az istenről és a keresztény vallásról, valamint az ördögöt,
mint istent és urat elismerni, hűséget fogadni, és ezután neki örökké engedelmeskedni. Az
ördöggel kötött szerződés szerint az újonnan felvett boszorkány az ördögtől valamelyik testrészére a hozzátartozás különleges jelét – stigma diabolicum vagy boszorkányjegy – kapta,
általában szemölcs, anyajegy vagy májfolt formájában. A boszorkányjegy különleges ismerte-

5
6
7
8
9
10

11

Vö. Koncz, i.	m., 10.
Uo. 16.
Uo. 20.
Joseph Hansen, Zauberwahn,	Inquisition	und	Hexenprozes	sim	Mittelalter,	Aalen, 1964, 3–45.
Klaniczay, i.	m., 282.
„A boszorkánypörök hátramaradt irományaiból tudjuk, hogy még azokat is megégették, akikre egy
ilyen kínpadra vonszolt szerencsétlen azt mondta, hogy látta a gellérthegyi boszorkánygyűlésen.”
Krúdy Gyula, Álmoskönyv, Kalligram Könyvkiadó, Pozsony, 2008, 254.
Koncz, i.	m., 17.

2019. július–augusztus

99

„

tőjele, hogy szúrásra, nyomásra stb. teljesen érzéketlen.12 Emellett fontos még, hogy ezekre
az összejövetelekre a résztvevők a levegőben érkeztek, amely képességüket az ördögtől kapták. A boszorkányok általában olyan helyeken gyűltek össze, mint az elhagyott várak, útkereszteződések, erdei tisztások vagy az ún. „boszorkányhegyek”. Sőt egyes feltételezések szerint ezen összejöveteli helyek kapcsolatban voltak a régi kultúrával és áldozati helyekkel.13
Bár a jogban a boszorkányság vádjához nem tartozott hozzá az emberáldozat kérdése, számos hiedelem szerint a boszorkányok és az ördög találkozása során és az így megtartott orgia kereteiben rendszeresen történtek gyilkosságok is. Ahogy Ginzburg fogalmaz: „A boszorkányszombat fogalmában több ezer éves negatív sztereotípia elevenedik meg, melynek alapelemei az orgia, a rituális kannibalizmus és az állat képét öltő istenség imádata.”14 Kurt
Seligmann pedig a frissen beavatottak kötelességei közt említi: „meg kell ígérniük, hogy minden hónapban vagy két hétben egy gyermeket megfojtanak” az ördög számára.15
András	jár	a	lápon	
1898-ban a Pesti	 Hírlap oldalain jelenik meg Krúdy háromrészes kísértetsorozata, melyek
közül ezúttal a második, András	jár	a	lápon	alcímű, november 29-én napvilágot látott írással
foglalkozom. A mindenszentek és karácsony közt megjelent sorozat általános jellemzője,
hogy nagy hangsúlyt fektet a kísérteties megjelenítésére és az úgynevezett gótikus hangulat
megteremtésére. A stílusukban rendkívül hasonló, ám helyszíneiket, eseménysorukat tekintve változatos szövegek összehasonlító elemzését már máshol elvégeztem, nem is bocsátkoznék hosszabb önismétlésbe, pusztán a teljesség kedvéért, a sorozat első novellájában, a	Vala‐
ki	jön	a	folyosón alcíműben egy piarista klastromban történt öngyilkosságról és kísértetjárásáról, a sorozat harmadik, Egy	régi	udvarház	utolsó	gazdája	alcímű elbeszélésében pedig egy
feltehetően szerelemféltésből elkövetett gyilkosság történetéről értesülünk. Az elemzésre kiválasztott, András	 jár	 a	 lápon című írás egy lidércfényes, ködös, fojtott éjszakán játszódó
pusztai kaland, mely szintén egy rejtélyes haláleset köré szerveződik.
A történet szereplőinek útja az ecsedi lápon vezet át. A főszereplő, Sztudinka bácsi és a
kocsisa hajnali vonathoz igyekeznek. Az utasok farkastól félnek, ám a vezetőjük felvilágosítja
őket, hogy ezen az estén nem a vadállatoktól kell igazán tartani: „– Farkas, az nincs tekintetes
úr, hanem nagyobb baj az mindennél a világon, hogy ma éjcaka András éjcakája van. […]
minden gyerek tudja, hogy András éjcakáján a láp minden boszorkánya, lidérce kiül az országútra, és nyakába ugrik az utas embernek.”16 Rögtön ez után fel is tűnik a láp fölött a kékes, libegő fény, mely jelenségnek a néphit a boszorkányéhoz hasonló vagy azzal azonos ha-

12
13

14

15

16

Bruno Gloger – Walter Zöller,	Teufelsglaube	und	Hexenwahn, Koehler & Amelang, Leipzig, 1983, 143.
Alfred Lehmann, Aberglaube	und	Zauberei	von	den	ältesten	Zeiten	an	bis	in	die	Gegenwart, Ferdinand
Enke,	Stuttgart, 1898/1900, 21.
Carlo Ginzburg, Éjszakai	 történet.	 A	 boszorkányszombat	 megfejtése, Gál Judit fordítása, Európa
Könyvkiadó, Budapest, 2003, 15.
Kurt Seligmann, Mágia	és	okkultizmus	az	európai	gondolkozásban, Greskovits Endre fordítása, Gondolat, Budapest, 1987, 167.
Krúdy Gyula, Összegyűjtött	 művei	 21, Kalligram Könyvkiadó, Pozsony, 2011, 95-101. Ezt követően
nem hivatkozom az ebből a novellából származó Krúdy-idézeteknél a forrásra, mivel minden szemelvény erről a mindössze hat oldalról származik.

„

100

tiszatáj

tásokat tulajdonít.17 A fény „mintha boszorkánytáncot járna”, ámul el az elbeszélő, miután a
kocsi kereke rögtön el is törik, ebből pedig a néphit szerint szintén a boszorkány biztos jelenléte következik.18 A balesetet követően Kis Pál, a kocsis sírni kezd: „– Két édes lovam, mi már
az ördögé vagyunk.”19 A kocsis ez után hátramarad, ám búcsúzóul még megígéri, hogy ha a
láp lakói addig el nem viszik a lelkét, utoléri a gyalog továbbhaladó utazókat. Ezt követően
a két magányos alak látószögéből bomlik ki a lápi boszorkányszombat látványa. A „meleg,
fülledt” levegőben a szereplők úgy érzik, mintha a lápi köd „susogna hidegséggel a fülünk
mellett”, „rejtélyes árnyak kerengenének nesztelen” és „megfejthetetlen hangok hallatszottak
a lápból”. A sötétben röpködést, mozgolódást sejtető neszeket aztán felváltja a fények és árnyékok játéka: „Mellettünk, balról, temérdek sápadtkékes láng jelent meg egyszerre. […] Sebes forgatagban táncoltak a lángok a ködben. […] Egyszerre egy fekete alak jelent meg közöttük. És jönni kezdett a lápon. Hosszú, árnyékszerű mozdulatai voltak, és a lángok nyomában
futottak. […] A ködben szinte megdöbbent a lélek.” A hórihorgas, szomorú alakról végül kiderül, hogy egy árván maradt kútgém árnyéka, amely egy elhagyott csárda udvarán magasodik.
A boszorkányszombatok egyik hagyományos helyszíntípusa a romos épület vagy áldozati
hely. A lidércek novellabeli gyülekezőhelye ennek megfelelően, a talán egy tragikus esemény
emlékére vércsapási csárdának nevezett épület udvara. A csárda leszedett ajtaja jelzi, megszűnt a válaszvonal, e világ és a túlvilág közt szabad az átjárás. A rituális összejövetelek helyszínének kijelölése szempontjából hagyományosan fontos kritérium az is, hogy a boszorkányok lehetőleg odvas fa, útjelző vagy bitófa közelében találkozzanak.”20 Mert amikor „a boszorkányok megmámorosodtak, a fantasztikus formájú fatörzs hatalmas ördöggé változik.”21
A novella további részében a fa-ördög szerepét a kútgém tölti majd be, ám a leírás egy részletében a tradicionális feltételeknek is megfelel: „A ködben csak egy magas, kopasz fa látszott,
amin ezer aprógomba fénylett.” Majd a leírás ekképp folytatódik: „A lidércek pedig folytatták
rettenetes táncukat a lápon. […] Csábító, jókedvű, táncos hölgyekhez hasonlítottam őket,
majd rémeket, pusztabeli manókat, lápi boszorkányokat láttam bennük. […] a hosszú, fekete
árnyék, amint mozgott, hajladozott; lehajolt, mintha a lidércekkel csókolódznék, majd átkarolván őket, táncot lejtene velük a rettenetes éjfélen. […] úgy táncoltak, ölelkeztek azzal
a hosszú, fekete árnyékkal, mintha az volna az ő szerelmesük.”
17

18
19

20
21

„[A lidérc] a magyar népi hitvilág egyik leggazdagabb adatanyaggal bíró, valamilyen formájában az
egész nyelvterületen ismert természetfeletti lénye. A hiedelemanyag egészét tekintve leginkább három vonása domborodik ki: a tüzes alakban való megjelenés, a szexuális jelleg, valamint a segítőszellem-jelleg.” A lidércfény jelenségének értelmezéséhez: „Az ember alakú tüzes lények általában valamilyen életükben elkövetett igazságtalanságért vezekelnek; a nem ember alakú imbolygó fény pedig
kereszteletlenül meghaltak lelke vagy kincsjelző. A rossz útra térítés, mocsárba csalogatás motívuma
mindkettővel kapcsolatban elterjedt.” Ortutay Gyula szerk.,	 Magyar	 néprajzi	 lexikon	 III, Akadémiai
Kiadó, Budapest, 1980, 452.
Irodalmi Magazin, VI. évf., 2018/III, 5.
A következő természetfeletti vagy természetfeletti erővel rendelkező lényeket ismerjük a hazai szakirodalomból: Ördög: Nem ismeretlen, de nem is gyakran előforduló figurája a népi hiedelemvilágnak.
Minden rosszal, az általánosított „gonosszal” azonosítják. Pócs Éva, Magyar	néprajzi	lexikon, IV. kötet, Akadémiai Kiadó, Budapest, 1981, 127–128. Lidérc: Sokan az ördög megjelenésének tartják. Uo.
127.
Seligmann, i.	m., 161.
Uo. 165.

2019. július–augusztus

101

„

A sötétben magasló árnyat körülröpködő boszorkányok leírásának variánsait, ahogy
Eliade elárulja, bőségesen megörökítették az elmúlt századok. Jellemző elemei: „a sátán megidézése és megjelenése, a fények kioltása és ezek után a válogatás nélküli közösülés”.22 Mindezek az elemek a Krúdy-szövegbe is bekerültek, ha attól eltekintünk, hogy itt a lidércfények
mind a kútgém kegyeiért állnak sorba, tehát az orgiákra egyébként jellemző kuszaság a novellában valamelyest fegyelmezettebb formát ölt.
Mindezek után a Krúdy-szöveg idejéről is feltétlen említést kell tennem. Egyrészt, mert
a szombati rituáléknak is megvannak a maga konvencióik. „A nép hite szerint tizenegy órakor kezdődik a kísértetek ideje és tart egyig. (ld. Goethe Todestanzjának végét: Die Glocke,
sie donnert ein mächtiges Eins, Und unten zerschellt das Grippe). »Még hallatszik a harang
búgása, mely a tizenegyet épen elütötte.«”23 Ez a kitétel teljesülni is látszik, hiszen az eseménysor egy bizonyos „rettenetes éjfélen” játszódik. Ahogy az a feltétel is megvalósul, miszerint a boszorkányünnepnek valamely jeles naphoz kell kötődnie. Ám itt egy apróság miatt
mégis meg kell állnunk egy kitérőre.
Krúdy részletes néprajzi ismeretei ellenére itt feltehetően téved. Úgy tűnik legalábbis,
hogy összekeveri a Szent György-napot a Szent Andráséval. A lidércfényt követve kincset keresni ugyanis Szent György-napján szokás, a szent András napja a szerelmi jóslásoké. Bár a
Krúdy-írások kapcsán régóta evidencia, hogy nem érdemes a történeti hitelességüket firtatni,
a mostani kérdést mégis érdekessé teszi, hogy négy nappal e szöveget követően, 1898. december 3-án megjelenik Krúdy Szent	András című írása az Egyetértésben, amelyben az író a
ténylegesen Szent András-naphoz kötődő forró ólom vízbe öntésével történő jóslás metódusáról tudósít, ahol is a megszilárdult fém által kirajzolt betű a leendő férj nevének kezdőbetűjét jelentette.24 „[A] vasfogóval kiemelte a tányérkát a tűzből, és a hideg vizes edény felé
emelve beléfordította a folyékony ércet a vízbe. Tina néni pár babonás szót mormogott sebesen. A forró ólom sisteregve, sípolva ömlött a vízbe.”25 Persze, mindez mit sem változtat a
szöveg tematikus strukturáltságán, a népszokások esetleges összekeverésére csak fel akartam hívni a figyelmet, mielőtt még továbblépek a novella befejező mozzanata felé.
A novella záró passzusában újabb kísérteties alak lép a színre, egy távoli hang szakítja
ugyanis meg a szereplők döbbent figyelmét. „Kétségbeesett, ködöt áthasító üvöltés, olyan
borzalmas, hogy megfagyott a vér ereinkben. Artikulálatlan, ördögi bőgés volt ez, mintha onnan, a lápi lidércek, kacér, szép boszorkányok halálos ölelésre fonódott karjai közül jönne.”
Krúdy A	boszorkányok című írásában szintén olvashatunk a boszorkányoknak gyönyörérzetet okozó fojtogatásról és fuldoklásról,26 itt azonban első ránézésre egy bonyolultabban ér-

22
23
24
25
26

Eliade, i.	m., 107–108.
Hörcher Gusztáv, Német	balladák	és	románczok, Franklin-Társulat, Budapest, 1886, 57.
Krúdy Gyula, Szent	András,	Összegyűjtött	művei	21, Kalligram Könyvkiadó, Pozsony, 2011, 116–125.
Uo., 120.
„Ezen találkozások rendszerint azzal végződtek, hogy ismerősöm életveszélybe került. A boszorkány
hajlékony ujjait nyakára fonta, és lassan, hatalmasan összeszorította a torkát, miközben meredt
szemében egy közelgő boldogság képe ült. Arca eltorzult a gyönyörtől, míg ismerősöm fuldokolva
kapkodott levegő után, és csaknem szörnyet halt az ijedtségtől. Mindig hálát adott Istennek, ha a bevégzetlenül maradt szerelmi kalandból, az ártatlan hajadon karmaiból ép bőrrel menekült haza, és
az imádkozástól megkönnyebbült.” Krúdy Gyula, Álmoskönyv, Kalligram Könyvkiadó, Pozsony, 2008,
255.

„

102

tiszatáj

telmezhető szituáció kerül elénk, mert míg a boszorkány említett szeretője halandó, addig itt
úgy tűnik: „Mintha maga az ördög lett volna, akit Szent András éjjelén bűvös táncukkal magukhoz csalogattak poklából a szerelmes lidércek, és most belefojtanák őt az ingoványba.”
Ám feltételezésünk, miszerint itt a fekete mágiának azon technikájáról lenne szó, amellyel az
ördögöt csapdába ejtve, őt kincskeresésre lehet utasítani, csak kósza felvetés marad, ugyanis
a novella záró momentumából mégis úgy tűnik, hogy a jajveszékelő figura valóban egy ember, aki alatt pukkanva fölrepedt a feneketlen ingovány: „Én vagyok a kelepeci rektor, és kincset kerestem András éjjelén… Uram, Isten, légy velem! Most valami zsoltár első két sorát
énekelte a szerencsétlen kelepeci rektor, aztán egyszerre némaság lőn.”27 Az énekelve, imádkozva elsüllyedő figuráról az elbeszélő ez után szintén elbizonytalanítóan fogalmaz: „A kísértet üvöltése elveszett a sötétségben.” Kísértetnek nevezi, bár a kijelentés feltehetően a lápba
fulladt, fojtott alak halálának bizonyosságát hivatott hangsúlyozni.
Az	orgia	
A lápvilág tehát meghozta áldozatát, a boszorkányszombat leírása a rektor halálával kiteljesedett. A legtöbb hagyományos kultúrában a halál eljövetelének mitikus magyarázata van:
„Az első emberek, mitikus ősök még nem ismerték a halált, ezért az utódok azt az ősidőkben
történt valamiféle esemény következményének tartották.” (Valamely baleset, ostoba döntés,
esetleg egy démonikus lény munkálkodása hozza a világba stb.)28 A halál ebben a viszonylatban ugyanakkor beavatást, bevezetést is jelentett egy új létmódba. Sok esetben erre a pusztulás-születés mítoszra emlékeztetnek az emberáldozatok.29 Nagyon lényeges momentuma
ugyanakkor a Krúdy-szövegnek, hogy mindez egy különleges napon történt, hiszen rituális
áldozatot bemutatni csak a profántól leválasztott, ünnepi időben lehet, máskülönben nem
beszélünk másról, mint gyilkosságról. Értekezésem záró fejezetében a rituális orgiák programszerű, szertelen (szexuális) viselkedésiformáinak vallási funkcióiról fogok írni. Persze
csak rendkívül vázlatosan, hiszen eleve egy olyan koncepcióról van szó, amely az évezredek
folyamán lépten-nyomon változott.
Bár a boszorkányszombat orgiasztikusságára vonatkozó gondolatok elterjedésének megokolására sokféle elmélet létezik, az egyik, amit Seligmann is hangsúlyoz, a szexualitás elnyomására adott válaszreakcióból eredezteti a jelenséget. „A hagyományos összejövetelekből, a május első napjának előestéjén tartott druida fesztiválokból, a bacchanáliákból, a Diana-ünnepekből boszorkányszombatok lettek; és a seprű, a szent otthon szimbóluma, bár nemi jelentését megtartotta, gonosz szerszámmá vált. Az ősi szexuális rítusok, melyek a termé-

27

28
29

Seligmann, a Fekete mágiáról írt fejezetében az ördögök szolgaságba hajtásáról is ír, melynek egyik
leggyakoribb oka a kincskerestetés. Seligmann, i.	m., 189–196.
Vö. Eliade, i.	m., 44.
Kemenes Géfin László a „Szindbád-eposz” és A	 vörös	 postakocsi szadizmusa kapcsán említi meg
Szindbád	útja	a	halálnál című történetet, melyben Szindbád számára a virágáruslány halála „is csak
arra jó, hogy a kiontott vér által a férfi élete megváltozzék, mint amikor primitív vallási szertartásoknál a véráldozat által megtisztulás s azzal egy új élet kezdete válik lehetővé” Kemenes Géfin László, Érzelmes‐perverz	donzsuánok,	A	szexualitás	mint	szadista	toposz	Krúdy	Gyula	két	regényében, Kortárs 41. évf., 1997/12, 25–36.

2019. július–augusztus

103

„

szet termékenységének az ösztönzését szolgálták, most a tiltott testi bujaság megnyilvánulásai lettek.”30
Mások, mint például Eliade, a szexuális lázadáson túl vallásos magatartást látnak a boszorkányszombatok rituáléiban: „Először is a szexuális orgiák tiltakozásról árulkodnak a kortárs vallási és társadalmi helyzet ellen […] bármi lehetett is az oka, fontos tény, hogy az orgiasztikus gyakorlatok vallási nosztalgiáról tanúskodnak, arról az erős vágyról, hogy az ember visszatérhessen a kultúra ősi szakaszába – a mesés »kezdetek« álomszerű idejébe.”31
Eliade két fő indítékot lát a rituális orgiák mögött, az egyik szerint azért rendezik őket
„hogy elkerüljék a kozmikus vagy társadalmi válságot”, a másik ok, „hogy mágikus-vallásos
támogatást kölcsönözzenek valamely kedvező eseménynek.” Azt írja, e kettősség mögött
ugyanakkor a közösség azon igénye formálódik meg, hogy hátha e „válogatás nélküli és szertelen szexuális együttlét a kezdetek mesés korszakába repítik a közösséget. […] Az ilyen rítusok újra megelevenítik a Teremtés őseredeti pillanatát vagy a kezdetek boldog állapotát,
amikor még nem létezett sem szexuális tabu, sem más erkölcsi vagy társadalmi szabály.”32
Ezek a rítusok persze komoly jelentésmódosuláson mentek át, mikor például olyan vallásokkal kerültek kapcsolatba, mint a nemiségnek alapvetően szentségi jelleget tulajdonító zsidó
és keresztény felfogás.33 Bár a zsidó-kereszténységen belül is értelmet nyerhet a meztelenség, a spontán nemi érintkezés, mint a bűnbeesés előtti, paradicsomi időket megidéző kísérlet, mégis, mivel ezek a fennálló rend normáival szemben szentségtörésnek számítanak, így
értelemszerűen elítélendőek, sőt, a bipolaritás jegyében előbb-utóbb elkerülhetetlenül diabolizálódnak is.
Bataille a rituális orgiákat Eliadéhoz hasonlóan szintén társadalmi, vallási indíttatásuk felől közelíti meg, és a megszegés mozzanatát látja az ünnepi cselekménysor döntő momentumának. Azt mondja, az „orgia igazi jellemzője az elszabadult szexuális szenvedély, amely ezzel ellentétben szakrális jelleget mutat.” De az orgiák szükségszerű elfajulására is felhívja a
figyelmet: „A kezdeti rítus szerint a menádok, vad féktelenségükben, elevenen falták fel kisgyermekeiket. Később, ezt a szörnyűséget idézve, azt a véres szokást vezették be, hogy nyers
kecskegidahúst ettek.”34 Bataille ebből kifolyólag az áldozat fogalmának meghatározásakor
arra is rámutat, hogy a szentség a vallási áldozat által manifesztálódik, tehát megszegés, erőszak által, mégis ez nyit utat számára a vágyott cél, a folyamatosság felé. „Az áldozatot megölik. Kivégzése előtt egyéni elkülönültségébe zárt lény. […] De a halál átadja őt a lét folytonosságának, véget vet egykori elkülönültségének.”35 Az áldozat halála fontos helyet foglal el
Bataille transzgresszió elméletében is, melynek kiindulópontja az a megállapítás, miszerint a
megszakított létezőt, a halandó embert állandó vágy hajtja a folytonosság felé. Ez készteti
a saját határainak áthágására, az úgynevezett transzgresszióra. Ez a rajtunk kívülire, azaz a
folytonosságra való vágy nyilvánul meg a szerelmi gyönyör pillanatában bekövetkező tökéle-

30
31
32
33
34
35

Seligmann, i.	m., 169.
Eliade, i.	m., 114–115.
Uo., 110–111.
Uo., 113.
Georges Bataille, Az	erotika, Dusnoki Katalin fordítása, Nagyvilág Kiadó, Budapest, 2001, 144.
Uo., 114.

„

104

tiszatáj

tes személyiségfeladás, illetve a vallásosságban megélt, ottói terminussal élve,36 mysterium
transcendum állapotában. Ám ezek is csak puszta kísérletek a lehetetlen meglépésére, hiszen
ahhoz, hogy túllépjünk a megszakítottságunkon, a saját létezésünkön, saját létezésünk alapfeltételét, a diszkontinuitást kellene legyőznünk, ami csak és kizárólag a megsemmisüléssel
lehet egyenlő. Ugyanis a halál mint vég és határ egyszerre hozza létre a megszakítást és
ugyanakkor a kontinuitást is. A halál így, az a transzgresszív esemény, amelynek során akkor
és csak akkor, éppen abban a pillanatban következne be a vágyott cél elérése, amikor a célt
érő maga meg is semmisül.37
Mindezek persze igen nagy távlatok egy folklórmotívumokból építkező, rövidke novella
értelmezésekor, ám úgy vélem, ez az irány, a szerelem problematikát központba helyező szövegeket a vallási/szexuális rítusok felől vizsgáló nézőpont, izgalmas távlatokkal gazdagíthatja a Krúdyról való gondolkodást.

Krúdy	és	a	fejetlen	lovas	
„Fejet látni vinni: ellenséged meggyőzöd.
Fejed: ha magad viszed: nyereség. […]
Tökből faragott fej: kísértet.”38

Ha Krúdy kísérteteiről esik szó, elsőként a Podolini	 kísértet vagy egyes Szindbád-novellák
rémlenek fel a szemünk előtt mint olyan írások, amelyekben nemcsak a régmúlt idők emlékeiben, nemcsak a szövegek háttérszövetében van jelen a túlvilági alak, hanem úgymond tevőlegesen is hozzájárul a történet folyásához. Holott az életmű egészére jellemző a szellemvilág
iránt való érdeklődés, az egészen korai novelláktól a késői Krúdy-művek „halállal szembenéző” írásaiig. Bár számtalan rémtípus fellelhető a Krúdy-korpuszban, én ezúttal a fej nélküli figurák motívumainak megjelenési formáit tettem kutatásom tárgyává.
A világirodalmi viszonylatban is rendkívül népszerű alakkal legtöbbször az 1909 és 1912
közt készült és Az	álombeli	lovag39 címen kötetbe rendezett szövegekben találkozhatunk. Ebben az időszakban ugyanis Krúdyt határozottabban foglalkoztatták a rémalakok, amelyeket
sokak szerint gyermekkori, felvidéki élmények alapján formált meg. „Ebben a környezetben:
takácsok, kékfestők, szerzetesek, babonás öregasszonyok, mord várurak, ártatlan kispolgárlányok, tótok és kísértetek élnek, valamint pompásan elképzelt középkori »zsoldoskatonák«
és egy diák, a fiatal Krúdy.”40
Persze e kötet szövegeit megelőzően, az egészen korai Krúdy-írások közt is találhatunk
kísértettörténeteket. Ilyen A	rácsos	kapu.	Egy	férfi	könyvéből	című írás, amelyben Mari néni
sárkányokról és kísértetekről mesél az elbeszélő gyermekkori énjének. Jellemző fogás ez
Krúdytól, számtalan szövegének alapszituációja a talán soha nem is létezett idős mesemondó
asszony beiktatása, akire hivatkozva formálódik meg maga az elbeszélői szólam. „Talán csak
valamely mesekönyvemben élt Mari néni.” Ennek az asszonynak a meséit közvetíti aztán
36

37
38
39

40

Vö. Kelemen Zoltán, Mitikus	 átváltozások.	 Multikulturalizmus	 a	 közép‐európai	 irodalmakban, Lazi
Könyvkiadó, Szeged, 2004, 22–43.
Vö. Popovics Zoltán, George	Bataille, BUKSZ, 14. évf. 1. sz., 2002, 76.
Krúdy Gyula, Álmoskönyv, Kalligram Könyvkiadó, Pozsony, 2008, 99–100.
Krúdy Gyula, Az	álombeli	lovag.	Válogatott	elbeszélések	1909–1911, Szépirodalmi Könyvkiadó, Budapest, 1978.
Kelemen László, Krúdy	Gyula, Magyar Irodalomtörténeti Intézet, Szeged,1938, 44.

2019. július–augusztus

105

„

a kisfiú elbeszélő az évente visszatérő, lovon érkező halálokról. A halott lovas motívumát
azért emelem példáim közé, mert annak attribútumai kis híján azonosak a fejetlen lovaséval.
„Fekete és szürke paripákon ültek, és lobogós fehér szakálluk lengett a szélben. Hosszú, barna köpenyegük eltakarta őket, és lovaiknak dobogását nem hallotta emberi fül. Jöttek ismeretlen, messzi tartományból, ahol a szél lakik, és továbblovagoltak a széllel […] Mindjárt legelöl a nagyapám lovagolt, mellette pedig a nagyapám apja. Aztán sorban a többi ismerősök,
atyafiak, akik már rég elköltöztek a temetőbe.”41 Az asszony elbeszélése szerint a holtak viszszatérése mögött boszorkányság állt. „Úgy történt, hogy egyszer késő éjszaka kedves lovának
nyerítése hallatszott a rácsos kapu elől. […] Ott állt a paripa, tajtékos véges-végig, mintha az
ördög hajszolta volna. A paripán ült a nagyapám […] Mikor a paripa belépett az udvarba, lebukott a nyeregből: meg volt halva.”42 A novella a kisfiú és az egyik Halál találkozásával végződik: „kinyitotta a rácsos kaput, és belépett az udvarra.”43 A kerítés, mint az e világ és a túlvilág határát jelző mezsgyén átjárást biztosító kapu, ismert motívum, mely más formában –
patak fölötti palló, híd – egyéb, a halott lovasról szóló történetekben is előkerül. Ugyanígy kijelenthető, hogy az ördögtől űzött, vagy megnyugvását nem lelő halott lovasokról szóló mondák is világszerte ismertek.
Gottfried August Bürger 1773-as Lenore című balladáját tekintjük az elsőnek mint olyan
művet, ahol az alak a folklórból átlépett a szépirodalomba. Bürger, „[a] német műballada
megalapítója”, ír először a sírból kedveséhez visszatérő lovas katonáról, aki magával viszi a
halálba a választottját. „Ez elbeszélés északi Németországban igen ismeretes volt; a fent közlött versek is igen el voltak terjedve.”44 De maradjunk is Bürgernél. Krúdy lovasainak léptei
nem hallhatók, a széllel érkeznek és távoznak. Ez a tulajdonságuk is a germán mitológiából
táplálkozó hagyomány hozadékának tűnik, amelyet a német író a Der	 wilde	 Jägerről, a vad
vadászról szóló írásában szintén megörökített, akinek alakja mögött a germánok ősi Woutan
nevű szélistenségét sejtheti az olvasó.45
De ezen a ponton érdemes megemlítenünk Johann Karl August Musäus nevét is, aki
a Fünfte	Legende	des	Rübezahl című írásában elsőként örökíti meg az erdőbe tévedt vándorokat üldözőbe vevő fejetlen lovasnak az egész nyugati kultúrában azóta is töretlenül népszerű
ördögi figuráját: „dort geht ein Mann ohne Kopf.”; „Landsmann ohne Kopf, wo geht die Reise
hin?”46
De nem is zárom le a sort ennyivel, mielőtt rátérnék, hogy Krúdynál ez az alak milyen
konkrét formában jelenik meg, vázlatszerűen áttekintem a fejetlen lovas egyéb irodalmi megjelenési formáit is.

41

42
43
44
45
46

Krúdy Gyula, A	vasrácsos	kapu.	Összegyűjtött	művei.	Elbeszélések	10, Kalligram Könyvkiadó, Pozsony,
2016, 240.
Uo. 241.
Uo. 243.
Hörcher Gusztáv, Német	balladák	és	románczok, Franklin-Társulat, Budapest, 1886, 59.
Uo., 73.
Vö. Johann Karl August Musäus, Volksmärchen	der	 Deutschen, Fünfte Legende des Rübezahl,	Winkler-Verlag, München,1948, 208–210.

„

106

tiszatáj

A	legenda	
Farkas Geiza fej nélküli emberéről írt tanulmányának47 bevezetőjében Bence Erika bemutatja
a rémalak népszerűbb megjelenési formáit, a következőkben az ő enumerációját ismertetem,
illetve egészítem ki. A fej nélküli ember legendájának számtalan változata él. Az írek Dullahannak, azaz Fekete embernek nevezik, aki lóháton közlekedik, és a fejét a hóna alatt tartja,
fegyverként pedig egy emberi holttest gerincéből készült ostort használ. A skótok fej nélküli
lovasa Ewen, egy lefejezett harcos. Németországban két fej nélküli lovasról szóló történetet
ismernek: az egyik Drezda környéki, egy makkot gyűjtő nőről, aki az erdőben találkozott öszsze egy ló hátán ülő fej nélküli emberrel; a másik a braunschweigi, ahol többen látni véltek
egy fej nélküli lovast, aki időnként megfújta a kürtjét. A skandináv történetekben is vadász
(vad vadász) a fej nélküli lovas, aki mindig fehér lovon lovagol, és az egyik változat szerint
tököt tart a kezében. A német népmesékben, ahogy Musäus kapcsán említettem is, a felbukkanó alak fő jellemzője, hogy mindenkit elüldöz, aki az erdejébe téved.
Ezek nyomán joggal feltételezhető, hogy az Egyesült Államokban elterjedt, ma talán legnépszerűbb fejnélkülilovas-motívum éppen a német kultúrterületről került át oda. Washington Irving európai körútja után, 1820-ban írta meg a The	Legend	of	Sleepy	Hollow	(Az	Álmos‐
völgy	 legendája) című novelláját. A történet egy híresen babonás vidéken, Álmosvölgyben
játszódik, ahol a lakosok mind félelemmel gondolnak az erdő szélén, a patak hídjánál várakozó fej nélküli lovasra, aki az elbeszélő tudósítása szerint egy ágyúval ellőtt fejű katona szelleme. A novella gyáva és ügyetlen antihősét, Ichabold Crane-t, szerelmi vetélytársa éppen
ezért egy tökfejét a kezében tartó fejetlen lovasnak öltözve űzi el a településről. A parodisztikus Irving-történet kapcsán itt említeném meg, hogy az írót feltehetően más történet megalkotásnál is inspirálhatta a korábban pár mondatban ismertetett Lenore ballada, hiszen az Irving-féle A	 kísértet‐vőlegény, bár szintén inkább humoros elbeszélés, pár vonásában mégis
felidézi a sírból visszatérő kedves esetét.
Bence Erika már a tanulmánya címében jelzi, hogy kizárólag európai példákkal dolgozik,
én az említés szintjén még megidézném az Egyesült Államokban ismert másik típusú fej nélküli mondakört, amely szerint az 1847-1848-as Mexikó elleni háború okozta anarchia idején
lóra kötözött holtakkal riasztgatták a garázdálkodó lótolvajokat. Feltehetően ez a módszer a
korban a háborús helyzetek bevett eljárása volt, mégis ez a történet inspirálhatta később
Thomas Mayne Reidet is A	fej	nélküli	lovas48 című ifjúsági regény megírására.49
Bence Erika dolgozata, ahogy említettem is, Farkas Geiza 1933-ban, Krúdy halála évében,
Szabadkán megjelent A	 fejnélküli	 ember című regénye ürügyén tipizálja a fej nélküli lovas
alakokat. Bár ez a könyv megjelenésének időpontja révén nem lehetett közvetlen hatással a
Krúdy-életműre, ám úgy vélem, magyar példaként feltétlen érdemes megemlíteni. A társada-

47

48
49

Bence Erika, Farkas	Geiza	A fejnélküli ember	című	regényének	európai	kulturális	kontextusa, http://
godisnjak.ff.uns.ac.rs/index.php/gff/article/view/1490/1517, utolsó letöltés: 2019. április 20.
Thomas Mayne Reid, A	fej	nélküli	lovas, Dacia Könyvkiadó, Kolozsvár, 1970.
A filmes, színpadi adaptációkat ezúttal nem kívánom felsorolni, pusztán az Irving-változat 1922-es
némafilmes és a Reid-féle változat 1973-as (1974-es?) szovjet–kubai filmváltozatáról teszek most
említést.

2019. július–augusztus

107

„

lomlélektannal, démonológiával50 foglalkozó Farkas könyve egy gyilkosság okozta bűntudattól szenvedő alakról szól. A	fejnélküli	ember	főhőse, Nagybáti György jómódú városi fakereskedő, köztiszteletben álló polgár és tisztességes családapa, éjszakánként azonban egy fej nélküli emberrel, azaz egy démonszerű lénnyel küszködik, egy olyan ember szellemével, akit ő
ölt meg. A könyv mindazonáltal a fej nélküli lovas legendájából csak a fejnélküliség és a boszszúállás motívumát vette át, illetve a kifejezetten félelemkeltő megjelenés karakterisztikáját.51
Bence Erika Farkas könyve kapcsán csak nyugati példákkal operál, úgy véli, több mint valószínű, hogy az író kiváló nyelvtudásának köszönhetően ismerhette a német előzményeket,
sőt, mivel Az	Álmosvölgy	legendája 1919-ben Bartha László fordításában magyarul is megjelent, akár az amerikai változatot is. Bence magyar vonatkozásokról egyáltalán nem tesz említést, így Krúdyról sem. Álláspontja részint érthető, hiszen maga Krúdy nem írt önálló történetet a fejnélküliről. Másrészt viszont, ahogy a jelenetnyi Krúdy-példákat sorolva ez ki fog derülni, különféle megjelenési formákban, változatokban a fejetlen mégiscsak jelen volt irodalmunkban, ezért pedig figyelmen kívül hagyása megkérdőjelezhető.
Krúdy	fejetlen	hősei	
A bevezetőmben idézett A	rácsos	kapu után az első Krúdy-szöveg, amelyről említést teszek,
az 1911-ben megjelent A	fej	nélküli	asszony.52	A címével már kapcsolatot ígérő írás53 több hasonlóságot mutat A	fej	nélküli	emberrel. Főhőse, Krucsay ugyanis abba őrül bele, hogy a feltételezett hűtlenségért lefejeztetett feleségének szelleme folyton visszatér hozzá: „Krucsay
uram élete végén megtébolyodott. Az őrjöngő düh elvette az eszét: még halottaiban sem bírt
a feleségével. A másvilágról is kinevette, kicsúfolta a hűtlen asszony.”
Maga a novella tulajdonképpen arról szól, milyen konfliktusokat okozott a Krucsay-ház
lakói közt a generációk óta rendszeresen visszajáró szellem. A hiedelem szerint ugyanis, ha
a családnál egy nőnek csalfa gondolata támad, az asszony kísértete egyből megjelenik, hogy a
bajra zajkeltéssel figyelmeztesse a házastársakat. „Ingadozó asszonyokra, bolond álmokat
álmodozó hitvesekre, a hűtlenség felé lépegető feleségekre kopogtat rá a fejetlen asszony a
Krucsayak régi kúriájában.” A legendának köszönhetően a család paranoiás férfitagjai végül
minden egyes ablakzördülésben, zajban már a feleségük hűtlenségére figyelmeztető kísértet
hallották. A szöveg az egyik idős Krucsay házaspár ebből a babonából táplálkozó, évtizedek
óta tartó vitájának ismertetésével és ki nem mondott megbékélésével zárul.
Jellemző vonása Krúdy kísértettörténeteinek, hogy az irónia és/vagy a humor eszközének
segítségével kimentik az olvasót a félelem, borzongás hangulatából. Így van ezúttal is, a történet hiába játssza ki a gótikus stíluselemeket: „a nagyapó fölébredett szundikálásából.
Szemben a falon azt látja, hogy rejtélyes módon ingadozik a hajdani Krucsay képe. Jobbról
50

51
52

53

Farkas Geiza, Démonok	közt, Társadalom-lélektani tanulmány, Grill Károly Könyvkiadóvállalata, Budapest,1923. Farkas a Démonok	közt	című nagytanulmányában az emberi pszichét jó és rossz démo‐
nokkal folytatott küzdelmek „helye”-ként határozza meg.
Vö. Bence Erika, Farkas Geiza A	fejnélküli	ember című regényének európai kulturális kontextusa, i.	m.
Krúdy Gyula, Az	álombeli	lovag.	Válogatott	elbeszélések	1909–1911, Szépirodalmi Könyvkiadó, Budapest, 1978, 307–310.
Jóval később egy válogatáskötetnek is címadó novellája lesz: A	fej	nélküli	asszony, Sensus, Budapest,
2003.

„

108

tiszatáj

balra, aztán balról jobbra. A nagyapó megdörzsölte a szemét, és fölemelkedett a vén karosszékből… ugyanakkor gyors kopogtatás hallatszott az ablakon, mintha valamely vergődő
madár csapkodna szárnyaival.” Maga az alapkonfliktus, a házsártos, feledékeny apó és anyó
szerelmi vitája nem teszi lehetővé a kísérteties hangulat átélését.
Így van ez A	 fejetlen	 asszony történetének utólag, 1932-ben megjelentetett előzménye
esetében is. A Krucsayné,	a	lefejezett	asszony54	című írásban az elbeszélő magát a szellemhistóriát megelőző eredeti Krucsay-történetet adja elő, implicit írói intenciójában a hiteles történelemmesélés szándékával. Ezt sugallja legalábbis, hogy a mesélő igen részletesen mutatja
be a szereplők jellemét, a férj vívódását. Ám itt is előkerülnek az elbizonytalanító gesztusok:
a börtön, a kivégzés előtti vallatás megjelenítésével megteremtett baljós légkört az elbeszélő
végül a főszereplő szellemi épségét kétségessé téve oldja fel: „– Nem vagyok bűnös, még ha
az egész világ mondaná is. Nem vétettem, nem paráználkodtam […] Krucsay betapasztotta a
két fülét, és úgy szaladt ki a börtönből, mintha eszét vesztette volna. De másnap végrehajtatta az ítéletet. Krucsayné fejét hóhér ütötte le. – Nem! – kiáltotta az asszonyfej, amikor porba
hullott. Vagy csak Krucsay képzelte?”55
A beszélő női fej motívuma tűnik fel az Út	a	pokolba56 című szépprózai munkában is. Az
1909-ben készült novella figurája nem kifejezetten kísértet, de mégiscsak valami túlvilági:
egy pokolba vágyakozó női fej. A fej kívánsága azonban csak nehezen teljesülhet, elsőként
ugyanis a hóhért kell meggyőznie, aki a kivégzés után hazaviszi és udvarolni kezd neki.
„A hóhér lehajolt, és csendesen megcsókolta a halott asszony ajkát. Máskor úgyse juthatott
volna e csókhoz.” A hóhér aztán inni kezd, majd a levágott főnek is a szájába tölt: „– No igyál,
te szegény.” A női fej azonban csak éjfélkor hajlandó felelni, a kísértetek óráján, amikorra viszont a hóhér már rendesen leitta magát. A hóhér nézőpontját mindvégig a narrátor közvetíti, így ismét nem tudjuk eldönteni, hogy képzelet vagy valóság játszódik-e a szeme előtt.
„Ugye, a rossz asszonyok nem kívánkoztak el innen tőled, midőn a fejüket hazaloptad? […]
Buján nevettek a bujálkodók, és visongtak a feslett erkölcsűek? De én más vagyok, én jobb
vagyok. És ezért nem fogod majd a fejemet sohasem a kutyáknak dobni, ha egykor meguntál,
mint a többiekét.” A történet végén a csalódott hóhér dühödten indul ki a temetőbe, ahol aztán „a fejet vad haraggal” a gazzal benőtt árokba dobja. „Mintha kacagás hallatszott volna e
percben az árokból. A megszabadult asszony kacagott, vagy a veszekedő ördögök.”
Más típusú ördögi figura formálódik meg az Ál‐Petőfi	oldalain, amely talán a legközelebb
áll az Irving-féle történetváltozathoz. A könyv második, A	 várpalotai	 titok című fejezetében
ismerkedünk meg bizonyos Bujdosóval, akinek kilétéről a környék lakói is csak legendákat
tudnak. „De a szőlősgazdákon kívül jártak a Loncsosba az asszonynépek is, akik közül egyikmásik tán többet tudott volna a Bujdosóról mondani, ha nem lett volna lakat a száján. Némelyik fiatal menyecske, aki közel merészkedett a Radics-présházhoz: szemtől-szembe látta a
Bujdosót. Azt mondták: ijesztő külsejű, szörnyeteg nagy ember, aki dühös morgással kergeti
meg azokat, akik tanyájához közel merészkednek. […] A német suszterné, aki veszprémi lány
létére nem félt se a kísértettől, se a betyártól, alkonyattal is kiment borért a szőlőbe, ha az
54

55
56

Krúdy Gyula, Krucsayné,	 a	 lefejezett	 asszony, In Váci	 utcai	 hölgytisztelet. Válogatott	 elbeszélések	
1931–1933, Szépirodalmi Könyvkiadó, Budapest, 1982, 197–201.
Uo. 200.
Uő, Út	a	pokolba, In Az	álombeli	lovag,	Válogatott	elbeszélések	1909–1911, Szépirodalmi Könyvkiadó,
Budapest, 1978, 106–110.

2019. július–augusztus

109

„

ura megszomjazott. De bezzeg megjárta egyszer. A Bujdosó a hídig kergette. Ott is azért maradt el, mert a régi fahíd úgy visszhangzott az asszonyka futamodó lépései alatt, mintha sokadmagával szaladna a menyecske.”
A hosszabban idézett szakaszban számos olyan vonást vélhetünk felfedezni, amelyek az
Irving-történetnek is alapjául szolgáló német mondakincsben nagy jelentőséggel bírnak. Jellegzetes módon kiforgatva a vad vadász Bujdosó néven nem az erdőben, hanem a présházban tartózkodik. „Némelyik fiatal menyecske” többet is tud róla, olvassuk a sokatmondó utalást talán a német, az erdő sötétjébe tévedő, makkot szedegető nőre. Nem beszélve aztán arról, hogy ez az alak is csak a hídig, az átjáróig tudja kergetni az áldozatát. Ahol aztán, még mielőtt az olvasó megriadna, ismét érkezik Krúdy humora. Hiszen a menekülő menyecske alatt
dübörgő híd által előhívott asszociáció mégiscsak egy jól megtermett, loholó asszony képét
rajzolja meg. Ráadásul itt még egy kis felekezeti-politikai szurkálódásnak is betudható, hogy
a veszprémi, kvázi bakonyi, feltehetően protestáns, tehát nem babonás lány nem fél sem
a betyártól, de még a kísértetektől sem.
A Bujdosó alakjának megfestése után a fejezet folytatásban egy másik, szintén közismert
hagyomány elemei is színpadra kerülnek. „Ezen az úton senki se szeretett járni esteli időben
[…], mert a hagyomány szerint ezen a lejtős úton gurult le valaha a kocsi a fejnélküli kocsissal, aki mindhazáig markában tartotta a gyeplőszárat.” Selma Lagerlöf 1912-ben vetette papírra A	halál	kocsisának történetét, amely bár csak 1921-ben57 került magyar fordításra, egy
szintén nagy hatású mondakör fontos, a korban igen népszerű lenyomata. Ráadásul, mindezek előtt, 1907-ben a történet bizonyos elemei már – a Krúdy számára fontos és ismerős –
Ady Endrét is megihlették, aki A	Halál	kis	négyes	fogatja címmel írt róla novellát. Ehhez a kocsishoz hasonló rémtípus jelenik meg tehát Krúdynál, az Ál‐Petőfi oldalain is: „[…] amikor a
lejtős utca felől megérkezett Radics úr. Az óra az éjfélt hosszasan kongatta […] Jött Radics úr
a fejnélküli kocsis útján, csaknem maga is fej nélkül. A mellénye alatt vagy a hóna alatt vitte
tán elnehezedett fejét? Ő maga nem tudta volna megmondani.” Radics úr, aki ekkor a présházból ért vissza valószínűleg, a hóhérhoz hasonlóan, szintén bor hatása alatt állt, ezért lehetett nehéz a feje. A történet szempontjából mindennek nincs is jelentősége, pusztán az elbeszélői attitűdöt jelzi, amint a kísértet alakját ismét a bódulattal párhuzamban említi meg.
Krúdy rendkívül sajátos módon elegyíti a fej nélküli mondakörről megszerzett, több forrásra visszautalható tudásanyagot, amelyre ez a rövid szemelvény is jó példaként szolgálhat.
Mielőtt azonban gondolatmenetemet lezárnám, egy újabb különlegességre is ki kell térnem.
Népi	kísértetalakok	
Az eddig leírtakat a főként a bevezetőben ismertetett nyugati példákkal párhuzamban fogalmaztam meg, ám léteznek más forrásaink is, melyek szintén fontosak lehetnek a fejetlen figura minél alaposabb megismeréséhez. Persze ezek a történetek kultúrterületről kultúrterületre, mesélőről mesélőre szállva formálódnak, sokszor odáig, hogy a kialakult hálózatrendszerből már ki sem lehet hámozni, honnan indult el az eredeti gondolat. A továbbiakban
röviden megidézek egy novellát, hogy a kutatással megkezdett út mellékágait jelezzem alakjai felemlegetésével, elemzésével. A fejetlen lovas alakja egy érzékletes példa kívánt lenni arra, milyen rendkívül összetett hálózat részeként érdemes elképzelni Krúdy kísértettörténete-

57

Selma Lagerlöf, A	halál	kocsisa, Ford. Antal Sándor, Bolgár Imre; Bécsi Magyar Kiadó, Wien, 1921.

„

110

tiszatáj

inek szereplőit, hogy azok megjelenése a kortárs divatok, hatások és szerkesztői, olvasói elvárások mellett milyen bonyolult hagyományrendszereknek felelnek meg. Tapasztalataim
azonban azt mutatják, hogy számos olyan motívum, figura szerepel a Krúdy-művekben, amelyet kezdő lépésként érdemes lehet a néprajz eredményeit felhasználva olvasni. Véleményem
azonban az, hogy hasonlóan az eddigiekhez, ezeket nem elegendő automatikusan podolini,
felvidéki élményekként kezelnünk, és a jellegzetes, korai magánműveltség, szocializáció körébe utalnunk, hiszen olyan motívumokról van szó, melyek a korszak többféle kultúrrétegében is megtalálhatók, sőt, azok között cirkulálnak, közvetítenek. Mindezekért pedig egyediségükön túl, elsősorban összetettségükben, komplex jelentésükkel tarthatnak igényt az olvasó figyelmére.
Utoljára tehát a Pénzverők58 című 1909-as szöveget említem, amely szintén a fejetlen kísértet alakjával játszik el, ám annak egy jellegzetesen közép-európai változatával. A novellában egy ál-fejetlenlovag kísértet, egy hamispénz-verő zarándok és egy Johanna nevű nő a főszereplő. Ők egy elhagyott klastromban hamis pénz előállításán dolgoznak, a munka zavartalansága érdekében pedig rémalaknak öltözve járják az épület környékét. Egészen addig minden rendben is van, míg a vidéken meg nem jelenik az igazi kísértetlovag. „– Ugyan, szentatyám – szólalt meg a fejetlen lovag, és hangja remegett –, attól félek, hogy most az egyszer
igazi kísértettel akadtunk össze.”
A konfliktus ezen felül azzal erősödik, hogy az igazi kísértet magával viszi Johannát, így
aztán a többiek kénytelenek a nyomába szegődni. „A hold csak pillanatokra bukkant ki a magasban, mintha szilaj paripák száguldnának egy halott emberrel az éjszakában. A lovag elöl
ballagott, és szokás szerint jobbjában vitte a világító csontkoponyát. – Dobd el azt a szamárságot – dörmögött rá a zarándok. – Inkább a keresztet vedd a kezedbe.” A történetben végül a
dráma elmarad, meglelik az eltűnt asszonyt: „– Élek – felelte a fehér asszony kedvetlen hangon –, de miattatok akár magával is hurcolhatott volna a kísértet. Olyanformán mondta ezt,
mint aki egy kicsit sajnálta is, hogy nem hurcolta el a kísértet.”
Látható, hogy a történetben a konvencionális elemek ezúttal kifejezetten humoros köntösbe bújtatva kerülnek elő, ráadásul a nőrablással az elhagyhatatlan szerelmi szál is megjelenik. A történet fő érdekessége, hogy az ábrázolt események helyszínéül szolgáló vörös barátok temploma egy egész mondai univerzumot nyit meg az olvasó előtt. A vörös barátok történetéről Edelényi Adél néprajzkutató munkája révén tudhatunk meg többet, aki egy sokorópátkai mondából kiindulva ad magyarázatot a Krúdy-műben is felsejlő titokról. Sokorópátkán él egy monda, amelyet szinte minden helybeli ismer. A hagyomány szerint a Harangozóhegyen állt hajdan a vörös barátok kolostora. Az elmondások alapján az egyházi személyek
nem voltak éppen szent életűek, sőt rablólovagoknak tűnnek fel a történetekben, akik asszonyokat, lányokat hurcoltak el, áldozataikat megkínozták, és időnként meg is ölték. Edelényi
azonban rámutat: „a vörös barát kifejezést régen a templomos lovagrend tagjaira használták,
de a források szerint a Harangozó-hegyen nem ők, hanem a pálosok alapítottak kolostort valamikor a 15–16. század fordulóján”. Ekkor azonban a templomos rend hivatalosan már nem
létezett. Mégis, a sokorói történet elemei nagyon hasonlítanak a templomosokról Európa
több mint ötszáz, a Kárpát-medence mintegy háromszázötven településén hallható, fennmaradt elbeszélésekre.
58

Krúdy Gyula, Pénzverők. Az	álombeli	lovag.	Válogatott	elbeszélések	1909–1911, Szépirodalmi Könyvkiadó, Budapest, 1978, 55–58.

2019. július–augusztus

111

„

Utószó	
„[A] kései órában hazafelé bandukoló középkori polgár csöppet sem csodálkozott azon, ha
útjában megholt királlyal vagy fejetlen baráttal találkozott. Hová lettek a középkor megszámlálhatatlan kísértetei?”59, szól ki Krúdy elbeszélője A	Hartwig című kísértetnovella oldalairól.
A költői kérdésre én úgy kérdezek vissza, de honnan kerültek azok egyáltalán oda? Honnan
lépett be az irodalomba a fejetlen lovag, a fejetlen barát, a fejetlen bölény vagy az állkapocs
nélküli ló? A Néprajzi	lexikon szerint ezek a figurák Magyarország legnépszerűbb fej nélküli
alakjai, és ez egyre inkább megerősíti azt a véleményem, miszerint a Krúdy-értésnek igen
termékeny elméleti bázist nyújthat egy kellően széles látókörű néprajzi szempontú vizsgálat,
mely átlát Podolin hegyein, a Felvidéken, a nyíri pusztán, de az országhatárokon is. N'est-ce
pas?

SHILPA GUPTA: DESTROYING A WALL

59

Krúdy Gyula, A	Hartwig. Az	álombeli	lovag.	Válogatott	elbeszélések	1909–1911, Szépirodalmi Könyvkiadó, Budapest, 1978, 182–185.

„

112

tiszatáj

POLGÁR ANIKÓ

Rebbenő tollruha, rügyre váró ujjak
MÍTOSZ ÉS NŐI ÖNKIFEJEZÉS LESZNAI A NNA MELUZINA-VERSEIBEN
A női irodalom rejtett, felszínre hozandó hagyományát, illetve az elfeledett női nyelvet,
melyhez újra vissza kellene találni, metaforikusan a felszín alatt alig hallhatóan csörgedező,
mégis felszabadító energiákat hordozó búvópatakhoz hasonlíthatjuk.1 Hélène Cixous esszéjében az elhallgattatott női kultúra félelmetes erejének megjelenítőjévé egy mitológiai alak,
az őt néző férfiakat halálra dermesztő Medúza vált.2 Luce Irigaray is a görög mitológiából indult ki a női leszármazástól való elszakadás tárgyalásakor: Hesztia a házi tűzhely őrzőjeként
a nőnek a saját identitásához és leszármazásához való hűségét is védte, ám Hesztia elhanyagolásával áttértünk a férfi istenek tiszteletére.3
Lesznai Anna műveiben a költészet mitikus rétegeinek felmutatása a női identitás kifejezési módjaival szorosan összefonódik. A mítosz (Alicia Ostriker definíciójából kiindulva) egyrészt az oktatás, a tekintélyek által közvetített magaskultúra része, másrészt viszont lényegét
tekintve intim dolog, az álmok, az elfojtott vágyak terepe, minden olyasmié, ami a racionális
gondolkodástól idegen.4 Lesznai költészetében a mitikus elemek nem didaktikusak, nem
a műveltség fitogtatását szolgálják, hanem az önkivetülés és az önfelfedezés terepei; annak a
reprezentációi, hogy egy nő valami istenit vagy démonit, illetve valami mágikusat fedez fel
magában. Lesznai önkivetülésének legjellegzetesebb kifejeződése az egész életművet átfogó,
egyszerre mesei és mitikus Meluzina-alak, írásom központi tárgya.
Mítosz,	nőiség,	exterritorialitás	
Lesznai Anna „a különféle kreatív tevékenységek, egyszersmind a különféle intellektuális körök, mozgalmak közti átjárás jellegzetes képviselője”:5 képzőművész, iparművész, költő és
prózaíró. Versei már a Nyugat első számában megjelentek, s 1939-es amerikai emigrációjáig
ez a folyóirat volt legfontosabb publikációs orgánuma.6 Költészetében, akárcsak meséiben
1

2

3

4

5

6

Menyhért Anna a XX. századi női írók kapcsán beszél „rejtett és rejtőző, de búvópatak módjára létező
hagyomány”-ról. Menyhért Anna, Női	irodalmi	hagyomány, Budapest, Napvilág, 2013, 20.
Hélène Cixous, The	 Laugh	 of	 the	 Medusa, translated by Keith Cohen and Paula Cohen, Signs 1
(1976/4), 875–893.
Luce Irigay, A	nők	genealógiájának	semmibevétele, ford. Kádár Judit = Sétáló	agyak.	Kortárs	feminista	
diskurzus,	szerk. Drozdik Orsolya, Budapest, Kijárat, 1998, 51–59.
Alicia Ostriker, The	Thieves	of	Language:	Women	Poets	and	Revisionist	Mythmaking, Signs 8 (1982/1),
72.
Borgos Anna, Portrék	 a	 Másikról.	 Alkotónők	 és	 alkotótársak	 a	 múlt	 századelőn, Budapest, Noran,
2007, 105.
Borgos Anna – Szilágyi Judit, Nőírók	 és	 írónők.	 Irodalmi	 és	 női	 szerepek	 a	 Nyugatban, Budapest,
Noran, 2011, 81.

2019. július–augusztus

113

„

vagy az életműve foglalatának tekinthető nagyregényében a „»női« – empatikus léleklátás”
kombinálódik az analizáló hajlammal.7 Az intellektuális vagy a munkanaplóhoz közelítő feljegyzései (melyekből egy válogatás jelent meg nyomtatásban8) egy nyitott és konvencióktól
mentes személyiséget mutatnak, aki ugyanakkor filozófiai és politikai tekintetben is éleslátó,
s a logikus ok-okozati összefüggések keresője.9 Lírája szerelem- és gyermekközpontú, s bár
ebben kritikusai gyakran az ösztönösséget, a „teremni, szülni, szaporodni vágyó Asszonyiság,
a mindenre vágyó Asszonyiság, az ős-Asszonyiság, az ős-Anya”10 megnyilvánulását látják, ez
nem a reflektálatlanság jele, hanem egy „filozófiailag igen erősen megalapozott hozzáállás
eredménye”.11 A magyar szecesszió programjával párhuzamosan Lesznai is „túllépve a nemzeti érdeklődésen a formaalkotó ösztönök mögött valamiféle misztikus őserőt keresett”.12
Költészetében fontosak a középkori európai és a keleti, orientális jegyek, ezek mögül
azonban előtűnnek az antik mitológia elemei is. A verseiből kirajzolódó nőalakokban, egymásba csúszva vagy elkülönülve, felismerhető a nagy istennő három alakja (a leány: a παῖς, a
női kiteljesedés: a τελεία és az özvegység: a χήρα állapota), mely Kerényi Károly szerint a női
lét egészét átfogja.13 Kerényi Perszephoné és Démétér lényegi összetartozásáról, a világanya
egyik hellén formájának hármas aspektusáról beszél. Az ősi Árkádiában Hérát is három alakban ismerték: az istennő mint Hébének, az ifjúság istennőjének anyja „még mindig magában
hordja Hébéségét”, ha megfürdik a Kanathosz forrásában, újra meg újra visszanyeri lányságát, Héra Khéraként viszont „olyan vonásokat ölt magára, amelyek a gyászoló s haragvó Démétérre emlékeztetnek”.14 Lesznainál a legfontosabb az asszonyi kibontakozás, a τελεία ideje, a termékenység, az anyaság áldott állapota, ugyanakkor az elvesztett lányság, illetve a fájdalom és megrablottság özvegyi érzése, valamint az egyes aspektusok egymásba csúszása is
felmerül a verseiben.
A mítosz Lesznainál a gyermekkor mint idealizált ősállapot vagy a kulturális marginalizálódás megragadásnak eszköze is. Szülőfaluja, a Trianon után Csehszlovákiához került Körtvélyes,15 ahová a két világháború között még hazajárt Bécsből, illetve Magyarországról, s ahol
1939 után nem járt többé, az időbeli és térbeli távolság révén is egyre inkább mitizálódik.
A kizártság, a kirekesztettség érzése azonban, melyet Lesznai költészetében Meluzina miti7

8

9

10

11

12

13
14
15

Kőbányai János, Utószó. Az	eltűnt	„Egész”	nyomában.	Kezdetben	volt	a	kert = Lesznai Anna, Kezdetben	
volt	a	kert, II. kötet, Budapest, Múlt és Jövő, 2015, 649.
Lesznai Anna, Sorsával	 tetováltan	 önmaga.	 Válogatás	 Lesznai	 Anna	 naplójegyzeteiből, szerk. Török
Petra, Budapest, Petőfi Irodalmi Múzeum, 2010.
Török Petra, „Mindenképpen	úgy	érzem,	ez	lenne	a	fő	könyv”.	Lesznai	Anna	naplójegyzeteiről = Lesznai, Sorsával	tetováltan	önmaga,	i.	m.,	8–9.
Fülep Lajos, Lesznai	Anna	lírája.	Az	„Eltévedt	litániák”	alkalmából, Nyugat 16 (1923/17–18.) http://
epa.oszk.hu/00000/00022/00343/10421.htm (Letöltve: 2017. május 12.)
Földes Györgyi, „Hogy	engem	lássál	nézd	meg	kedves	a	kertet”.	A	női	én	és	a	metafizikai	én	Lesznai	An‐
na	lírájában = Nő,	tükör,	írás.	Értelmezések	a	20.	század	első	felének	női	irodalmából,	szerk. Varga Virág, Zsávolya Zoltán, Budapest, Ráció, 2009, 348.
Az idézett rész Török Petra monográfiájában Lechner Ödön és Lesznai Anna népművészet-felfogása
kapcsán hangzik el. Török Petra, Formába	kerekedett	világ.	Lesznai	Anna	művészete	és	hagyatéka	a	
hatvani	Hatvany	Lajos	Múzeumban,	Hatvan, HLM, 2001, 20.
Kerényi Károly, Prótogonos	Koré = Homérosi	himnuszok, Budapest, Officina, 1941, 32.
Kerényi, i.	m.,	32.
Ma Nižný Hrušov, Szlovákia.

„

114

tiszatáj

kus alakja fejez ki a leghatározottabban, nemcsak idő és tér tekintetében érvényesül, sokkal
több aspektust magába foglal. Egy naplójegyzetében így foglalta össze ennek a meluzinai idegenségérzetnek a különböző rétegeit:
„Hihetetlenül érzem életem exterritorialitását. Idegen mint magyar és zsidó, idegen országban élő,
családban a mai család örvényvoltának tudatával, teljes osztálybeli elhagyottságban, anyagilag nevelésileg az »uralkodó«, asszonyi és emberi voltommal az »elnyomott« osztályhoz tartozóan, egy körülményei és bűntudata által »gazdaságából lelkileg kivándorolt« gazdag, 40 évvel csudásképpen
elmulasztott fiatalságát élni vágyó és ezt csudásképpen meg is élő vén fiatal, hivatásából asszonyi és
idegi lénye, asszonyirányából művész és férfias lénye által kidobott, 3 társadalmilag élénken elhatárolt baráti körben élő, a mai hitetlenségből hittel – hit felé vándorolva, még emberi mivoltában is
idegen Meluzina, a kultúra mai etikai, tegnapi ismeretelméleti, technikai és (hamisan esztétikai? mi
ez) vonalából idegen mágikus ember…”16

Meluzina a kirekesztettség különféle fokozatait, módozatait jelenti, ugyanakkor az „önmagunkkal való teljes azonosság hiányát és lehetetlenségét” is jelzi.17
A	mitizálódó	és	mítoszalapú	Meluzina‐mese		
Lesznai Anna számára a mese, akárcsak a költészet, önkifejezési mód: „Meséimet láttam, álmodtam és elmondtam –, mikor valakinek magyarázni akartam azt, ami történt velem és
bennem.”18 A mesék „Lesznai mese- és világértelmezésének modelljét ismétlik”, általában
egy „korlátozott állapot a mesék kiindulópontja”, a történet pedig „a büntetés, korlátozás
megszüntetésére irányuló erőfeszítés”.19
Költészetének is meghatározó eleme a mesevilág, verseiben megidéz egy-egy mesehősnőt (pl. Meluzinát vagy Sehrezádét), a mesék és versek világa között vannak átfedések.
A sokrétű és bonyolult metaforikával dolgozó művekben a mesei létmód nem mindig választható szét a mítoszitól. Mese és mítosz Kerényi elmélete szerint anyaga vagy formája
alapján nem is különböztethető meg egymástól, csupán az elbeszélt történettel szemben felvett magatartásban van eltérés: „ha az élet fenntartás nélkül beleömlik az áthagyományozott
anyagba”, akkor mítoszról beszélhetünk, ha viszont a történet „elbeszéléssé és odahallgatássá, majd pusztán olvasássá” zsugorodik, anélkül, hogy az anyag szempontjából változna valami, akkor meséről van szó.20 Lesznainál ebben az értelemben a mesékből átvett motívumok
is mitizálódnak, hiszen verseiben azt mutatja fel, ahogy a történetek az élet alapvető élményformáivá válnak. A mesei és mitikus látásmód Lesznai képzőművészeti alkotásaiban is szétválaszthatatlan: Szabadi Judit szerint meseillusztrációi a környezet varázslatosságára „fondorlatos egyszerűséggel” nyitják rá a gyerekek szemét, s a környezetet valósággal mítosszá
emelik,21 epikus festményein pedig „isten, ember, állat, fű és fa a maga helyére, egy meselép16
17

18

19
20
21

Lesznai, Sorsával	tetováltan	önmaga,	i.	m.,	282.
Szilágyi Judit ‒ Török Petra (szerk.), Lesznai	Anna.	Morzsái	az	eltörött	világkalácsnak, Hatvan, Hatvan
Város Önkormányzata, 2014, 50.
Lesznai Anna, A	szerelem	meséskönyve	= Uő, Idődíszítés.	Mesék	és	rajzok, szerk. Szilágyi Judit, Budapest, PIM – Hatvany Lajos Múzeum – Nemzeti Tankönyvkiadó, 2007, 5.
Szilágyi Judit, „Idődíszítés”	–	Lesznai	Anna	meséi	= Idődíszítés,	i.	m.,	152.
Kerényi,	Mi	a	mitológia?	= Homérosi	himnuszok, Budapest, Officina, 1939, 20–21.
Szabadi Judit, Lesznai	Anna,	a	festő	és	az	iparművész = Lesznai‐Képeskönyv.	Lesznai	Anna	írásai,	képei	
és	hímzései, összeállította Gergely Tibor, Budapest, Corvina, 1978, 92.

2019. július–augusztus

115

„

tékű mítosz rendszerébe kerül”.22 Lesznai a körtvélyesi kertet nemcsak mesekertként, édenkertként, hanem Árkádiaként is láttatja.23
Meluzinának, Lesznai egyik jellegzetes alteregójának a mitikusságát az is erősíti, hogy
a történet hátterében a görög mitológiából eredeztethető motívumok vannak. Meluzina a sokak által férfiközpontúnak tartott középkor energikus és aktív nőalakja. Jacques le Goff mutat
rá arra, hogy az antik mitológiából Erósz és Psziché, Zeusz és Szemelé, valamint Numa és
Egeria történetében találunk párhuzamokat Meluzina meséjéhez.24 A középkori szövegek tanulsága szerint a tündérek az antik Párkák leszármazottai (francia nevük, a fées a latin fataeból származik),25 ebből adódóan meghatározó szerepük van az emberi (s főleg a férfi)sors
alakulása szempontjából. Meluzina az antik tradíciónak, s főként Ovidius Metamorpho‐
sesének tükrében egy kiváló nemzetséget megalapozó félistennőre hasonlít,26 akinek a Camoenákhoz hasonlóan jósfunkciója is van.27
Meluzina hibrid, állati és emberi jegyeket is magán viselő nőalak (többnyire egy nő és egy
kígyó vagy sárkány keveréke), Arlette Bouloumie szerint a Hésziodosz Theogóniájában leírt
Ekhidnára hasonlít.28 A kígyóhoz az antikvitásban pozitív képzetek kötődtek (a kígyó az általa védett közösségre jólétét hozott29), a kereszténységben viszont az Évát bűnbe vivő sátánnal azonosult, Meluzina pedig Lilith rokona lett. A középkori ábrázolásokon Meluzina egy nőalak és egy kígyó vagy egy szárnyas sárkány keveréke.30
Meluzina történetének számtalan változata van, a magvuk azonban hasonló: a tündér jólétet hoz és bőséges gyerekáldást a vele házasságra lépő férfinak, ugyanakkor valamiféle pogány titok lengi körül, valamilyen tiltás kötődik hozzá (pl. a férj sose láthatja mezítelenül
vagy átváltozott alakjában), s amint a férfi vagy a család más tagja megszegi a tilalmat, Meluzina örökre eltávozik, otthagyva gyerekeit és családját. Lesznait a történetben egyrészt a férfi–nő kapcsolat energikussága, a nő különleges képességei, kulcsszerepe és kezdeményezőkészsége ragadta meg, másrészt az anya–gyermek viszony ereje, az anyát a gyermekneveléstől másfelé ragadó vágyak, a családért vállalt felelősség, illetve annak megszegése.

22
23
24

25
26

27
28

29
30

Szabadi, i.	m., 95.
Török, Formába	kerekedett	világ,	i.	m., 53., 65., 100.
Emmanuel Le Roy Ladurie – Jacques Le Goff, Mélusine	maternelle	et	défricheuse, Annales. Économies,
Sociétés, Civilisations, 26 (1971/3), 596–597.
Jacques Le Goff, Középkori	hősök	és	csodák, ford. Lőrinszky Ildikó, Budapest, Európa, 2012, 169.
Béatrice Dumiche, Das	 Volksbuch	 als	 Mittel	 der	 Vulgarisierung	 und	 des	 Kulturstransfers	 am	 Beispiel	
von	Melusine = Dieter Breuer – Gábor Tüskés (Hrsg.), Fortunatus,	Melusine,	Genovefa.	Internationale	
Erzählstoffe	in	der	deutschen	und	ungarischen	Literatur	der	Frühen	Neuzeit, Bern, Peter Lang, 2010,
220.
Dumiche, i.	m.,	222.
Arlette Bouloumie, Introduction = Arlette Bouloumie – Henri Béhar (ed.), Mélusine	 moderne	 et	
contemporaine, L’ Age d’ Homme, 2001, 9.
Uo. 10.
Françoise Clier-Colombani, Mélusine:	images	d’	une	fée	serpente	au	moyen	âge	dans	les	manuscrits	il‐
lustrés	du	XVᵉ	siècle	du	Roman	de	Mélusine = Bouloumie – Béhar (ed.), i.	m., 21–34.

„

116

tiszatáj

Meluzina	alakváltozatai	Lesznainál	és	Balázs	Bélánál	
Meluzina alakjával Lesznai naplójegyzeteiben, mesevázlataiban, regényében és verseiben is
találkozhatunk.31 Szilágyi Judit Lesznai két Meluzina-meséjének vázlatát közli az Idődíszítés
című kötetben.32 A Meluzina	három	útja címűben Meluzina egy fatündér, aki a király felesége
lesz. Mivel a királynak nem sikerül betartania a szavát, Meluzina háromszor kényszerül elszakadni tőle. Első alkalommal az Meluzina kérése, hogy a király sose vegye le róla a szemét,
amíg ő ébren van. Meluzina sokat alszik, ezért eleinte sikerül teljesíteni a kérést, de mikor a
felesége vajúdik, „a király nem tudja nézni kínját, elfordul”,33 Meluzina pedig kiröpül az ablakon. Másodszor az a tündér kérése, hogy a király soha ne bántsa a rokonát: ezt a tilalmat a király azzal szegi meg, hogy kivág egy juharfát. Harmadszorra azt ígéri a király, hogy mindig
megérti a feleségét, ám minden igyekezete ellenére félreérti, amit a más alapokon gondolkodó Meluzina mond. Meluzina ismét fa lesz, de emberi vér folyik benne, a lombja is piros. Később újra visszatér a királyhoz, mert szív nőtt a fa törzsében, s a fatündér nem fér be. Nem
tud sem a természetbe visszailleszkedni, sem emberré válni: „törzse, feje asszony, karjai
ágak, lábai gyökerek, nem tud élni”.34 A mesevázlat végén „Meluzina gyökerei elszakadnak, és
emberré válik”.35 A másik Meluzináról szóló mese tervezetében Meluzina egy virító almafa,
aki egy mesemondó felesége lesz. A mesemondó meséivel akarja megváltani a világot, Meluzina nem tudja otthon tartani, s visszaváltozik almafává. A mese a vázlat szerint Meluzina
mennybenövésével vagy a mennyek országába belehervadásával végződik. Ha a mesemondó
„megtanulja elmondani a harmadik mesét, egyesül a két világ, a meglévő és a mennyei”.36
Naplójegyzeteiben Lesznai gyakran utal a művészettel megragadható Meluzina-világra,37
melyben benne van a gyerekkor aszexuális, játékos korszaka is, mely elkíséri a felnőttet „a lélekúton”.38 A fákkal és a tárgyakkal való érintkezést nevezi az emberi kapcsolatokkal ellentétben Meluzina-viszonyoknak.39 Meluzina a lombokban lakik, ezért télen nehezebb rátalálni:
„Meluzina lelke mintha kiköltöznék belőlem a lombbal – lomb keléséig.”40 A Meluzina-világ
mint egy mesehőst, kiküldi őt szerencsét próbálni az „embervilágba”.41 Másrészt a „Meluzinák útja, a szépség útja”,42 sem jó, sem rossz, nincsenek etikai dimenziói.43 Másutt Lesznai azt
írja, „csak így, csak Meluzina-csuda által tudunk jók lenni”, 44 eszerint a Meluzinával való azo31

32
33
34
35
36
37
38
39
40
41
42
43
44

Meluzina ornamentális alak, a Lesznai-skiccekben is megjelenik. Szilágyi‒Török (szerk.), Lesznai	An‐
na.	 Morzsái	 az	 eltörött	 világkalácsnak,	 i.	 m.,	 50‒51. Vö. Lesznai, Sorsával	 tetováltan	 önmaga,	 i.	 m.,	
183.
Lesznai, Idődíszítés,	i.	m., 101‒105.
Lesznai, Idődíszítés,	i.	m., 101.
Lesznai, Idődíszítés,	i.	m., 102.
Lesznai, Idődíszítés,	i.	m., 102.
Lesznai, Idődíszítés,	i.	m., 105.
Lesznai, Sorsával	tetováltan	önmaga,	i.	m.,	168.
Lesznai, Sorsával	tetováltan	önmaga,	i.	m.,	181.
Lesznai, Sorsával	tetováltan	önmaga,	i.	m.,	234.
Lesznai, Sorsával	tetováltan	önmaga,	i.	m.,	239.
Lesznai, Sorsával	tetováltan	önmaga,	i.	m.,	234.
Lesznai, Sorsával	tetováltan	önmaga,	i.	m.,	198.
„Valahogy a táj Meluzina-világ: a rossz és a jó között.” Lesznai, Sorsával	tetováltan	önmaga,	i.	m.,	233.
Lesznai, Sorsával	tetováltan	önmaga,	i.	m.,	234.

2019. július–augusztus

117

„

nosulás mégis teremthet etikai értékeket. Tulajdonképpen a Meluzina-lét dilemmája is ebből
az etikai problémából fakad: „Soká lélekké váltottnak szerettem hinni Meluzinát – magamat –,
de érzem, nem vagyok etikai-keresztény lény.”45 Meluzina köztessége „földi énünk és az ideális rendeltetésünknek megfelelő, megváltott énünk közti szakadék jelzésére szolgál”.46
A Kezdetben	volt	a	kert című regénynek a liszkai kertbe visszavágyódó, művészi öntudatát és családi viszonyait nehezen összeegyeztető, a köztesség és idegenség érzésétől szenvedő női főszereplője, Berkovics Lizó is Meluzina-szerű. „Tőlem is el akar szakadni, Lizó? Már
mi sem adhatunk semmit egymásnak? Meluzina visszatér a mesebeli erdőbe?” – kérdezi a regényben Lizótól Faludi Ákos.47 Lizó tudja, hogy csak az erdőben érezhetné boldognak magát,
de nem egyértelmű, hogy megtalálja-e, s az erdő visszafogadja-e: „Úgy van, keresem az erdőmet.”48 A kertjétől is, szerelmétől is elszakadt Lizó csak képzeletben, a mese segítségével
kerülhet vissza madáralakban Meluzina ősközegébe: „A jól ismert mágikus biztatással párnája alá nyúlt, hátha ott leli az idők kulcsát. Fordult a zár, és egy nagy kertben találta magát,
mély kerek tó partján. […] Háromszor megrázkódott, és felöltötte a bokor alá rejtett tollruháját…”49
Balázs Béla Lehetetlen	 emberek című regényében is felbukkan egy Meluzina-alak, mely
szintén Lesznaira vonatkoztatható. A regény egyik szereplője, Ránky Aliz, akárcsak Lesznai
Anna, költő és festő, s „költeményeiben Meluzinának nevezte magát: a mesetündérnek, aki
csak látogatóba jelenik meg az emberek ésszerű szűk világában”.50 Aliz az Ondova partján,
Liszkán lakik kastélyában, melynek kertje Meluzina varázskertje.51 Mikor Aliz a barátnőjét a
fehér görög oszlopok között fogadja mezítláb, olyan, mint egy „óriás pogány istennő”.52
A Kezdetben	volt	a	kert regényhősére, Berkovics Lizóra sok tekintetben hasonlító Ránky Alizban, mint Meluzinában, van valami növényszerű, nem tud elszakadni gyökereitől: „Az ember
ott van otthon, ahonnan útja kiindul […]. Én itt vagyok otthon. Liszkán. Időnként elnövök innen, idegen karokba. De a gyökér nem enged el.”53 Férjét, Csermák Kornélt elhagyva visszatért kertjébe: „Isten veled, Kornél! Köszönöm a vágyat és a kínt. De Meluzinát visszahívják.
Szegény Meluzinát, aki nem tud szeretni.”54
Balázs Béla a naplójában is utal a Lesznai-Meluzina párhuzamra. Felidézi egy beszélgetésüket, mely szerint Lesznai Anna úgy érezte, mindaddig Meluzina volt, míg Gergely Tibort
meg nem ismerte, ez a kapcsolat váltotta meg a bolyongásra ítélt Meluzinát: „Máli is feljött
Bécsbe, legújabb kedvesével, a kis Gergellyel. Gyönyörű dolgokat mond erről a szerelméről.
[…] Most kapott halhatatlan lelket, most lett keresztény, most ébredt rá lelkére, és megszűnt

45
46
47
48
49
50
51

52
53
54

Lesznai, Sorsával	tetováltan	önmaga,	i.	m.,	270.
Szilágyi‒Török (szerk.), Lesznai	Anna.	Morzsái	az	eltörött	világkalácsnak,	i.	m.,	50.
Lesznai, Kezdetben	volt	a	kert,	II.,	i.	m., 450.
Uo. 450.
Lesznai, Kezdetben	volt	a	kert,	i.	m.,	452‒453.
Balázs Béla, Lehetetlen	emberek,	Budapest, Szépirodalmi, 1965, 264.	
„A liszkai kert! Gyermekkorának kertje, a szegény Meluzina hatalmas varázskertje!” Balázs, Lehetet‐
len	emberek,	i.	m., 266.
Balázs, Lehetetlen	emberek,	i.	m., 266.
Balázs, Lehetetlen	emberek,	i.	m., 269.
Balázs, Lehetetlen	emberek,	i.	m., 287.

„

118

tiszatáj

Meluzina lenni.”55 A naplóbejegyzés szerint Lesznai négy csodáról beszélt, ami életében történt vele: 1. „megértette a füvet, a fát és az eget kint a mezőn”, 2. „anya lett”, 3. „megértette,
hogy érző teste van”, 4. megismerte „a kis »Gergőczben« a jóságot és a szeretetet”.56 Balázs
kételkedik benne, hogy ez a szerelem hosszan fog tartani: „Szép, nagy költeményed ez neked,
Máli – mondom –, de nem hiszem, hogy megállsz őmellette, mert kevés és kicsi neked.”57
Lesznai erre elkeseredetten válaszol: „»Akkor kurva vagyok, és nem tudok igazán szeretni, és
akkor nekimegyek a Dunának«. […] »Akkor átkozott Meluzina maradok, aki pedig kevesebb,
mint ember.«„58 Mint utólag kiderült, a kételkedés megalapozatlan volt, Lesznai Anna ezt követően haláláig együtt volt Gergely Tiborral, s a hagyatékát is harmadik férje gondozta.
Gyökér	és	szárnyalás	a	Meluzina‐versekben	
A Meluzina-versek a költőnő Eltévedt	litániák című, harmadik kötetében kerekedtek ciklussá,59 s Lesznai az előző két kötet, a Hazajáró	versek60 és az Édenkert61 egy-egy darabját is a
ciklusba illesztette,62 az eredetileg Másfajta	szívemről című verset utólag igazítva a Meluzinanarratívához.63 Lesznai több korábbi, Meluzinára konkrétan nem utaló verse is rokonítható a
Meluzina-versekkel, főleg a válására, asszonyi nyugtalanságára, helykeresésére vonatkozók,
pl. a Hiába című, melyben a válásáról mint vándorlásról és hazatérésről beszél: „Elküldtem
magam vándorútra / S hogy megint váljak, visszatértem! / […] Álmos lelkemet törtem, téptem ‒ / Reszkettem, hogy felém fehérlett / Híves háza a bűvös múltnak.”64
Vezér Erzsébet szerint Meluzina Lesznai „legtalálóbb önimitációja”,65 s a hontalanságból,
a nagyvárosban érzett gyökértelenségből eredeztethető. Meluzina képe Lesznai költészetében folyamatosan árnyalódik, a költőnő életrajzának egyes állomásaihoz is köthetően. A zsidó földbirtokos családból származó, vidékről Budapestre került költőnő metaforáit, világlátását meghatározták a falunak, a vidéki kastélynak, illetve a kastély kertjének attribútumai.
Meluzina egyik jegye, a bőség párhuzamba hozható a család anyagi helyzetével. A család,
a gyerekek elhagyása is életrajzi motívumokat hordoz: utalás egyrészt első, még a gyerek
megszületése előtt felbomló házasságára, a fiatal, elvált nő művészi karrierjére (mely bizonyos szempontból a gyerek cserbenhagyása, az anyai teendők elhanyagolása), másrészt
a baloldali gondolkodóval, Jászi Oszkárral kötött második házasságának kudarcára.66
Lesznai versciklusában, akárcsak a mesevázlatokban, Meluzina nem sárkány, hanem madár képében röpül el a családjától. A tollruha felöltésének leírása Ovidius Metamor‐
55
56
57
58
59
60
61
62

63
64
65
66

Balázs Béla, Napló	1914‒1922,	2. kötet, Budapest, Magvető, 1982, 362.
Uo. 362.
Uo. 362‒363.
Balázs, Napló,	i.	m.,	363.
Lesznai Anna, Eltévedt	litániák,	Bécs, Libelli-Verlag, 1922, 39‒54.
Lesznai Anna, Hazajáró	versek, Budapest, A „Nyugat” Kiadása, 1909.
Lesznai Anna, Édenkert, Gyoma, Kner Izidor Kiadása, 1918.
Az átvételt a kötet tartalomjegyzékében is jelzi: Meluzina szívéről (a „Hazajáró Versek” kötetből),
Meluzina dalol (az „Édenkert” kötetből).
Vezér Erzsébet, Lesznai	Anna	élete,	Budapest, Kossuth, 1979, 90.
Lesznai, Hazajáró	versek,	i.	m., 16.
Vezér, Lesznai	Anna	élete,	i.	m.,	58.
Borgos–Szilágyi, Nőírók	és	írónők,	i.	m., 94–99.

2019. július–augusztus

119

„

phosesének madárrá változásait idézi, a felülről, madártávlatból látott otthoni világ pedig
Daidalos és Icaros felröppenését, miközben Meluzinának az emberi világból való kiszakíttatása Krisztus keresztre feszítésével is párhuzamba kerül. A Meluzina	 dalol című versben67
Meluzinának a hétfiókos szekrénybe rejtett tollruhája feléled, a szekrény zára elpattan, s a
tollruha kilibben belőle. Meluzina a kitáruló ablakon elrepül, s két karja szálló feszületté válik. Meluzinában nemcsak az ember és a tündér, hanem a legyökerezettség és a minden köteléktől elszakadó, madárként szárnyaló felszabadultság is ellentétbe kerül. „Gyökérrel fogódzunk, […] Mint a földnek fái” – mondja Meluzina, aki azért nem marad az emberek hajlékában, mert azoknak „gyökértelen testük”. Madárként ugyanakkor a földtől elrugaszkodva,
csupán felülről nézi a legyökerezett, „nagy eleven erdő”-t.
A Megtérő	Meluzina című versben68 a hószínű tollruha vértől piroslik: a vér a szenvedés
jele, de a testi szenvedélyé is. Meluzina „útja hiába volt”, hiába próbált madárként a magasba
szállni, vagyis az isteni magaslatokba visszatalálni, lehúzza őt a mélység. A felröppenés
ugyanakkor a felszínesség felé haladással egyenlő („felszínre szállni kár”), s a vers beszélője
arra biztatja a „borús madarat”, hogy saját mélyébe bukjon vissza, ahol a „mély vigasz derűje”
fogja várni.
Lesznai verseiben Meluzina gyakran hozható a széllel összefüggésbe. Ez valószínűleg
a szláv folklór hatása, a szlovákban a meluzína közszóként forgószelet jelent,69 a szél süvítésébe a családja elveszítése miatt kesergő Meluzina sírását hallhatjuk bele. Az Idegen	testvéré‐
hez	szól	Meluzina című versben70 a tündér volt párját, az egyszerre idegennek és testvérnek
is tartott embert szólítja meg. Meluzina hangsúlyozza, hogy az ő szeme vak az emberi dolgokra és az ő füle süket az emberi hangokra, hallja viszont „a fű növését lesznai dombon”, és
látja a jövőt, a fák „meztelen” karjaira majd ránövő „kelyheket”. Nemcsak az érzékszervei
működnek máshogy, hanem az érzelmeit is másképp nyilvánítja ki: ezért nem értheti, miért
sír az ember, s nem sírhat együtt vele, azt viszont sejti, hogy „mért sír a harmat”, s mért sóhajt a bozót, melyen sebet ejtett a szél. „Lehelletem a léggel elvegyül” – mondja a kedvesétől
elszakadó, ugyanakkor önmagához, önmaga testiségéhez visszataláló Meluzina („De dobbanó
test vagyok önmagamnak”). A szél motívuma a vers különböző pontjain felbukkan, jelzője
egy alkalommal a „veszejtő”, máskor a „rejtő”: a szél tehát egyszerre pusztít is, elveszejt,
ugyanakkor elrejt, védelmez. A két ellentétes jelző két ellentétes nézőpontot takar: a szél az
ember számára „veszejtő” (a vers szerint a kedvesnek Meluzina felé irányuló nyilát téríti el),
Meluzina számára viszont „rejtő”. Az utolsó versszakban említett hűvös ősz a kapcsolat elhidegülésének, a „zűrös szók”-nak, vagyis a vitáknak és a „letarolt mezők”-nek az időszaka, de a
süvöltő szélben ekkor hallható a leginkább a kedveséhez visszavágyó, de soha vissza nem térő Meluzina sírása is.
Meluzina erősen kötődik gyerekeihez, akik az ő tündéri nyugtalanságából is örököltek valamit, mégis el kell szakadnia tőlük, hogy visszaolvadhasson a természetbe. A Bolyongó Melu‐
zina című vers71 hősnője lihegve tér vissza az erdőhöz („erdő, tehozzád lihegve térek!”), már
szinte érzi, hogy teste sudár fatörzsként mered az ég felé, s rügyre várnak az ujjai, mikor rá
67
68
69
70
71

Lesznai, Eltévedt	litániák,	i.	m., 42‒44.
Lesznai, Eltévedt	litániák,	i.	m., 53‒54.
Kačala, Ján (red.), Krátky	slovník	slovenského	jazyka, Bratislava, Veda, 1989, 197.
Lesznai, Eltévedt	litániák,	i.	m., 45‒47.
Lesznai, Eltévedt	litániák,	i.	m., 48–49.

„

120

tiszatáj

kell ébrednie, hogy „nincs hazatérés”, elűzte őt az erdő. „Nem állhatsz többé egy sorban
a tiszta jegenyesorral” – hangzik az ítélet, mert „embert öleltél”. A τελεία fázisából tehát nincs
visszatérés a παῖς-hoz, az elveszített tisztaság nem nyerhető vissza, ugyanakkor a beteljesülés is csak időleges, Meluzinából „magányos, bolygó, lelkes lidérc” lesz, a χήρα-hoz hasonlóan
megfosztva eddigi örömétől. Hitvesi és anyai fájdalmában leginkább a lánya elveszítése miatt
kesergő Démétérre emlékeztet. Ez a párhuzam Meluzina madáralakjával is összhangban van,
hiszen a homéroszi himnusz szerint az elrabolt Perszephoné kiáltását meghalló Démétér is
úgy sietett el lányát keresni, mint a madár (σεύατο δ’ ὣστ’ οἰωνός72).
A madárként felszálló Meluzina az alatta elterülő vidéket Földanyának látja: a szülőföld
(„eredetünk földjén”73) dombjai „csecsformájú”-ak. A Földanya képe metaforikusan Lesznai
más verseiben is felbukkan. A Kert című versben is „csecsforma domb”-ról és a föld áldott
kebléről beszél,74 a Dolgok	örömében a föld kebles halmairól.75 Az Egyszerű	dalban az illatos
föld simítása a női test simogatásával ér fel, s asszony módjára a föld is „viselős”.76 A Hazavá‐
gyás című versben „a föld zöld csípeje reszket”.77 A Miatyánk című terjedelmes versciklusban,
mely „az imádság minden mondatát egy-egy versben oldja könyörgéssé, panasszá, hitté, lázadássá”,78 megfordul a perspektíva: a föld hatalmas, tehetetlen óriáscsecsemő lesz, aki egyszerre „bölcső és kisded”.79 A vers narrátora asszonytársait hívja, hogy segítsenek ápolni ezt
a gondjaira bízott csecsemőt, a föld ugyanis szomjas, és meddő fölötte a menny („Csecsemő
jajját ki csucsugassa tejével?”80). Az asszonyi feladat erőt ad, ugyanakkor a vágyaknak is kellő
igazolást, a kozmikussá nőtt elvárások azonban nagymérvű asszonyi összefogást kívánnak.
Lesznai a szubjektivitást a szereplíra segítségével tompítja: nála az élet erőt igénylő, aszszonyi feladat, versei központi alakját az anyaföld nevelte óriáslánnyá, s miután ő is anya lett,
a föld is az ő gondoskodására szorul. Nincs átjárás ugyan a lány és az anya közt, az anya nem
kaphatja vissza leányi ártatlanságát, de a szerepek olykor megcserélhetők. Az elveszített
lányság a kirekesztettség, az otthontalanság érzésével rokon. Meluzina, akit nem fogad vissza
a természet, társától is, gyerekeitől is elszakad, a megfosztottság állapotában a görög istennők özvegyi alakjához válik hasonlóvá, a megoldás azonban nem a mitológiai séma, hanem a
keresztény üdvtörténet szerint alakul. A Meluzina	 alázatos	 imája című versben Meluzina a
Grált szolgálni akaró, bűneit megbánó Kundryval kerül párhuzamba: „Isten, tudom: / Emberi
sors példás Grál-serlegébe / Sohasem öntöd életem borát”. 81 Lesznai Meluzinája azért is kirekesztett, mert az Ember Fia, akit Isten a földre küldött, nem őt szólította meg, neki nincs
halhatatlan lelke. Mégis Isten ujjai nyomát hordja, „mint hűs anyag cserepesnek kezét”. A ciklust záró Megtérő	Meluzina című vers végén a „borús madár” mégis úgy bukik el, mintha bukása egyben megváltás volna: az ár, amelybe elmerül, a végtelen mennyet tükrözi.
72
73
74
75
76
77
78
79
80
81

Homérosi	himnuszok, 1941, i.	m., 104.
Lesznai, Eltévedt	litániák,	i.	m., 43.
Lesznai Anna, Dolgok	öröme, Budapest, Szépirodalmi, 1985, 47.
Lesznai, Dolgok	öröme,	i.	m., 55.
Lesznai, Dolgok	öröme,	i.	m., 35.
Lesznai, Dolgok	öröme,	i.	m., 42.
Vezér Erzsébet, Lesznai	Anna	költői	világa = Lesznai, Dolgok	öröme,	i.	m., 199.
Lesznai, Dolgok	öröme,	i.	m., 99.
Uo. 99.
Lesznai, Eltévedt	litániák,	i.	m.,	50‒52.

2019. július–augusztus

121

„

ZSADÁNYI EDIT

Többgenerációs női szubjektivitás Lesznai
Anna Hazajáró versek című kötetében1
Írásomban szeretnék újabb értelmezési keretet javasolni a Lesznai-kutatásokhoz,2 majd felhívni a figyelmet egy jellegzetes, a kontextus által meghatározott női énképre, amely összefüggésbe hozható a modernség írónői munkáiban gyakran előforduló többgenerációs szubjektumfelfogással. Lesznai költői világa nagyon zárt, kevés képi elemből építkezik: visszatérő
motívumai a természet tárgyai, a kert, a hegy, a lombok, a dombok, az ég, a föld, a virágok és
a női test. E szavak és a hozzájuk kapcsolódó képzetek ismétlődése olyan szembeötlő jellemzője e költészetnek, amely magára a nyelvre irányítja a figyelmet. Külön szókinccsel rendelkező, saját nyelvi rendszer kiépülését sejthetjük ebben a következetes, önmagára utaló, önmagára számító ismétlődési hálózatban. A versben megképződő lírai szubjektum gyakran a
külvilág eltakarásáig szélesedik ki, végül a környezettel azonossá válik. Az emberi test beolvadása a környezetbe, a táj befogadása az emberi minőségbe, az erősen ritmikus mondatok
olyan öntörvényű, zárt, saját szókészletet létrehozó nyelvi univerzumot teremt, amely a női	
írás gondolkodásmódjához hasonlóan az adott kulturális konstrukcióktól elszakadni látszik.
Korábbi írásomban igyekeztem elhelyezni Lesznai Anna művészetét a korabeli írónők
kontextusába, majd közelebbről vizsgáltam a szerző jellegzetes kifejezésmódját a tízes évek
verseiben.3 Ezúttal Lesznai Anna első, 1909-ben megjelent Hazajáró	versek című kötetében4
tanulmányozom a női énkép egyik jellegzetes megnyilvánulását a társadalmi nemek és a modernség kutatása néhány újabb szempontjának bevonásával.	

1

2

3

4

A tanulmány a szimpóziumon elhangzott előadás továbbfejlesztett változata. A szimpózium címe:
Lesznai Anna terei: Szimpózium az irodalom és képzőművészet kiemelkedő alakjáról. Kassa 2018.
december 6.
Vö. Török Petra (szerk.): Sorsával	 tetováltan	 önmaga – Válogatás Lesznai Anna naplójegyzeteiből,
Argumentum, Budapest, 2010.; Török Petra – Szilágyi Judit: Lesznai	Anna – Morzsái	az	eltörött	világ‐
kalácsnak, Hatvan Város Önkormányzata – Integrált Könyvtár és Muzeális Gyűjtemény/Hatvany Lajos Közérdekű Muzeális Gyűjtemény, Hatvan, 2014; Borgos Anna – Szilágyi Judit: Nőírók	 és	 írónők.
Irodalmi és női szerepek a Nyugatban, Noran, Budapest, 2011.; Menyhért Anna, Női	irodalmi	hagyo‐
mány, Napvilág, Budapest, 2013.; Szilágyi Judit: A	mese	mint	világnézet	és	műfaj. Lesznai Anna – mesén és túl… In Varga Virág – Zsávolya Zoltán (szerk.): Nő,	tükör,	írás. Értelmezések a 20. század első
felének női irodalmából, Ráció, Budapest, 2009, 332–346; Zsávolya Zoltán: Szövegalapzat,	műfajiság,	
autonómia. Lesznai Anna nagyregénye mint élet(műv)ének foglalata. In Nő,	tükör,	írás. Értelmezések
a 20. század első felének női irodalmából, uo., 377–391.
Zsadányi Edit: „Bazsali,	rezeda,	meg	kisasszonycipő”: Kulturális másság feminista kritikai megközelítésben. Balassi Kiadó, Budapest, 2017. 50–67.
Lesznai Anna: Hazajáró	versek, Nyugat, Budapest, 1909.

„

122

tiszatáj

Interszekcionális	feminista	kritikai	nézetek	
A nemi szerepek és a modernség kapcsolatában sokáig a női szerzőkre összpontosultak a kutatások. Az írónők újraolvasása, felfedezése, elfeledett művek újraértelmezése és az irodalomtörténeti kánon átírása, ezzel egyidejűleg női szerzők beemelése állt ezen kutatások középpontjában. Egy másik fontos irány a társadalmi nemek kutatása és a modernség területén,
amely kapcsolatba hozható Lesznai Anna tevékenységével, az az egyes tudományterületeket,
valamint a társadalmi beágyazottságot és a nemek szempontjait összekapcsoló interszekcionális irányzat. Ez az irány az irodalmat összefüggésben látja a vizuális művészetekkel, a szociológiai, az antropológiai, a pszichológiai és a tudományos-technikai átalakulással.5 Érdemes
ennek a kutatási iránynak az eredményeit figyelembe venni Lesznai Anna esetében, hiszen az
irodalom mellett a képzőművészetekben, a festészetben és a hímzésben is otthonosan tevékenykedett.
Susan Lanser: Toward a (Queerer) and (More) Feminist Narratology című tanulmányában az interszekcionális megközelítés bevonására hívja fel figyelmet. Meggyőzően érvel
amellett, hogy a női identitás sohasem közelíthető meg a kontextus tekintetbe vétele nélkül,
mert mindig egyéb tényezőkkel összefonódva jelentkezik: a nemi identitás a társadalmi helyzet, az életkor, a globális helyzet, a földrajzi térség, a nemzet, a vallás és a nyelv szempontjaival együtt érvényesül. Bahtyin kronotoposz6 kategóriájához hasonlítja a társadalmi nemek
ilyen jellegű interszekcionális felfogását. Egy sajátos tér-idő szituációban a kapcsolatok sajátosan alakulnak. Bahtyin legjellegzetesebb kronotoposza az út, ahol különböző társadalmi
helyzetű emberek találkoznak, új kapcsolatok alakulnak, itt a társadalmi hierarchiák megőrződnek, de át is alakulhatnak. A szerző a gender-t ilyen találkozási pontként határozza meg.
Az anyasághoz kapcsolódó társadalmi szerep például, mint univerzális koncepció nem létezik, különböző kultúrákban és korokban különbözőképpen formálódik meg, és a különböző
irodalmi reprezentációk is különböző anyaságfelfogásokat képviselnek.7 Lanser gondolatai
arra mutatnak rá, hogy a nemi identitás, így a női identitás nem fogalmazható meg esszenciális tulajdonságokat feltételező szemlélettel.
Meglátásom szerint a női szerzők esetében gyakran megfigyelhető többgenerációs szubjektumfelfogás összefüggésbe hozható a kontextuális feminista nézetekkel. A modernségtől a
posztmodernig tartó korszakban az egységes szubjektivitás határainak folyamatos megkérdőjeleződéséről beszélhetünk, az önmegvalósító szubjektum helyett a szubjektumot meghaladó társadalomtörténeti, ideológiai, pszichológiai és a nyelvi beágyazottságot hangsúlyozzák
a különböző kultúrafilozófiai irányzatok. A többgenerációs női szubjektumfelfogás illeszkedik ebbe a decentralizált szubjektivitás felé mutató tendenciába. A női identitás nemcsak a
beszélőt megelőző női generációk összefüggésében, hanem a jövő kontextusát is figyelembe
véve fogalmazódik meg. A női én megképződése, a ki	 vagyok	 én	 mint	 nő? kérdésfelvetése
5

6

7

Vö.: Bonnie Kime Scott: Introduction:	 A	 Retro‐prospective	 on	 Gender	 in	 Modernism. In Bonnie Kime
Scott: Gender	in	Modernism.	New	Geographies,	Complex	Intersections, University of Illinois Press, Urbana and Chicago, 2007, 1–22. különösen 11–12.
Vö.: Mihail Mihajlovics Bahtyin: A	tér	és	az	idő	a	regényben. In Uő: A	szó	esztétikája, Gondolat, Budapest, 1976, 257–302.
Susan. S. Lanser: Toward	 a	 (Queerer)	 and	 (More)	 Feminist	 Narratology. In Robyn Warhol, Susan S.
Lanser (szerk.), Narrative	 Theory	 Unbound:	 Queer	 and	 Feminist	 Interventions, Colombus, The Ohio
State University Press, Columbus, 2015, 28–29.

2019. július–augusztus

123

„

a szülőkkel, a nagyszülőkkel és a gyerekkel (vagy azok hiányával) együtt artikulálódik, nem
fogalmazható meg egy életöltőn belül. A női identitás tehát több idősíkban, a múlt-jelen-jövő
síkjában, több női generációt magában foglaló kontextuális konstrukcióként jön létre.
Kaffka Margit Színek	és	évek című regényében8 például Pórtelky Magda sorsa négy generációban fejeződik ki: a grószi, az édesanya, a főszereplő és az ő gyermekeinek nemzedéke
vonul fel a regényben. Erdős Renée A	 nagy	 sikoly című regényében9 Dóra, az édesanyja, a
nagynénje és mellettük számos nőalak, valamint a mű végén felsejlő gyermek képe együtt
képzik meg a női szexualitás kérdésével szembesülő főszereplő identitását. Kosáryné Réz Lola Filoména című regényében10 szintén az édesanya, Filoména és az ő gyerekei életének alakulása rajzolja meg Filoména élettörténetét. Szenes Piroska Csillag	a	homlokán című regényében11 ugyancsak az a legfontosabb kérdés, hogy a második generáció megismétli-e az anya
nyomorúságos sorsát, sikerül-e a szegénységből és a kilátástalan falusi környezetből kitörve
egy másik életpályára lépni. Végül ez a regény is gyermekvállalással zárul. A zárlat bezárja a
hőst az előző generációk sorsába, a gyermek születése viszont új esélyt teremt arra, hogy
a következő nemzedék kitörjön a kiszolgáltatottság gyűrűiből.
Erdős Renée az Ősök	 és	 ivadékok című ciklusa első darabjában, Az	 új	 sarj című regényben12 megfigyelhető, ahogy a mű során kibontakozó női élettörténet elválaszthatatlanul öszszefonódik a női elődök és minták összetett kapcsolatrendszerével. Az egyénben hordozott
képességek és lehetőségek egyrészt valóra váltják az elődök álmait, másrészt azok által meg
is határozottak, előre kijelöltek. A főszereplő, Betti a regény elején a szülők veszekedéséből
kihall egy furcsa történetet: apai nagyanyja, az ótestamentumi nőalakokat idéző Leah aszszony, első férjét elüldözte otthonról, és hagyta, hogy megfagyjon a téli hidegben. A második
házasságából származik nagy családja, fiai, lányai és unokái. Betti rá hasonlít, a külseje, természete, becsvágya, versfaragó képessége. A mű végén Betti látomásszerűen a jövőbe pillant,
és meglátja saját múltját is. Leah asszony élete folytatójának érzi magát, sőt, a szigorú aszszonyt tartja előképének, a művészi tehetség előhírnökének. Az ő élete így több nemzedékben nyeri el értelmét. A személyiség felfogása ebben az írásban is, mint számos más írónő
esetében, több nemzedéken át alakuló narratív szubjektivitást jelent. Ritoók Emma Egyenes	
úton	 egyedül című regénye szintén gyerekvállalással végződik, és még lehetne folytatni a
sort. Hangsúlyozom, hogy a gyerek-tematika az idézett példákban és más művekben is többször regényzáró helyzetben jelenik meg, mintegy kitárva a lineárisan lezáródó történet horizontját a jövő felé, a regényszerkezetet pedig az eldönthetetlenség nyitott konstrukciói felé
nyitva meg. Lanserrel és Warhollal fogalmazva: megváltozik a narratív teleológia, amely az
emberi létet a születéstől a halálig tartó életöltőben fogja fel.13
A találkozási pontként értett interszekcionális női identitás fogalmát hasznos koncepciónak látom Lesznai esetében, mert a ki	vagyok	én	mint	nő? kérdést felvető Lesznai-versek kö8
9
10
11
12
13

Kaffka Margit: Színek	és	évek, Szépirodalmi, Budapest, 1973. [1911]
Erdős Renée: A	nagy	sikoly, Révai, Budapest, 1928. [1923]
Kosáryné Réz Lola: Filoména, Athenaeum, Budapest, 1920.
Szenes Piroska: Csillag	a	homlokán, Franklin Társulat, Pozsony, 1982. [1930]
Erdős Renée: Az	új	sarj, Athenaeum¸ Budapest, 1915.
Warhol, Robyn, Lanser, S. Susan: Introduction. In Robyn Warhol, Susan S. Lanser (szerk.), Narrative	
Theory	Unbound:	Queer	and	Feminist	Interventions. Colombus: the Ohio State University Press, 2015.
1–20, 9.

„

124

tiszatáj

zött számos olyannal találkozhatunk, amelyek az esszenciális, belső tulajdonságok helyett
a kontextust hangsúlyozzák az identitás megalkotásában akképpen, hogy a kontextus nem a
női szubjektum háttereként jelentkezik, hanem maga a kontextus válik a női individuum alkotórészévé.
Kontextuális	női	szubjektivitás	a	Hazajáró	versek	című	kötetben		
Tanulmányom további részében szeretném felhívni a figyelmet a kontextuális női identitásformáció néhány tipikus példájára Lesznai Anna első kötetében. Az eddigi értelmezések nagy
része a kötet legjellemzőbb szemléleti-poétikai tulajdonságának a sajátos, metafizikai szerelemfelfogását tartja, az egyszerre érzéki és elvont szerelemképnek a panteisztikus vonásait
emeli ki. A férfi iránti érzések és vágyak a természettel való egyesülés élményéig terjeszthetők ki Lesznai kötetében. Az elemzések előterében olyan észrevételek állnak, amelyek a nőférfi kapcsolatra koncentrálnak, amelyek ennek a viszonynak a kötetbeli megnyilvánulásait
tanulmányozzák poétikai, retorikai, metrikai, költészettörténeti és filozófiai megközelítésben.
Ady a Huszadik Században 1909-ben megjelent recenziójában elismeréssel üdvözölte
a költőnő belépését a magyar irodalom színterébe. „Valljuk be, hogy akik itt Magyarországon,
száz-kétszáz ember, a szép őrültek szent, reformáló harcát harcoljuk, vagy kívánjuk harcolni,
szűkölködünk asszonyokban. Vannak Kleopátráink, Szaffóink, Júliáink, sőt modern, messze,
mai asszonyokról másolt másolataink is. De igazi asszonytársaink alig vannak olyanok (hiszen csodát nem kívánunk, s a gondolkozás amazonjait eszünk ágában sincs éppen Hunniában keresni), akikben már érzésekbe dolgozódik fel a mi látásunk, akaratunk, gondolatunk,
harcunk és vérvevő, keserves mártírságunk. Lesznai Anna talán a legelső, akire nem túlos hivalkodással, de elég büszkeséggel és sok örömmel elmondhatjuk: ez a mi szerelmes lyányunk, kiben nekünk kedvünk telik. […] Hogy miért járnak haza ezek a versek, ennek olyan
szép oka van, hogy talán csupán ezért írjuk ezt a kis írást. Ez nem a poéták ősi hazanyafogása,
még csak nem is az Arany János affektált borújú Kelet felé való képzeletszálldosása. Ez már a
tudásnak, a mi tudásunknak érzéssé érettsége: a Jövő hitvallása, a nagy, emberi panteizmus
törvénye és e törvény eredmény-próbája. Hazajárunk mind, mert vágyaink és csüggedéseink
megszabott vágyak és csüggedések, a nemlehetmásként. Elszállni véreinktől, egy kultúrától,
egy titkos múlttól, majd akkor tudunk, ha a Jövendő Lathamjai a Holdig repülnek…”14 Ady
Lesznai Anna panteizmusát a kötet címével összefüggésben értelmezte: a kultúrákon felülemelkedő, a jövő tudományát, haladását megérző bizonyosságot értett rajta. Lényeges, hogy
Ady jövő dimenziót érzékel Lesznai költészetében, ehhez a gondolathoz szeretnék majd én is
csatlakozni a továbbiakban a női identitás megformálódását illetően. Az érvelésből világosan
kitűnik, hogy Ady a költészetet a férfiak birodalmának tekinti, ebbe a világba fogadja be
Lesznai művészetét, elismerve tehetségét. Egyúttal el is választja a nőtársaitól, ritka kivételként tekint rá a gondolkodni képtelen magyar asszonyok között.
Kaffka Margit Nyugat folyóiratban megjelent kritikájában Lesznai sajátos panteizmusát
abban látja, hogy a természettel való azonosulás során nem a teljesség megtalálását és a feloldódás nyugalmát, hanem a disszonanciát, a magasabb szellemi síkok eléréséhez irányuló

14

Ady Endre: Lesznai	Anna	versei. (Hazajáró versek. Budapest, 1909. A Nyugat folyóirat kiadása.) Huszadik Század, 1909. október.

2019. július–augusztus

125

„

fáradságos küzdelmet mutatja be: „meg kell éreznünk hamarosan, hogy a Lesznai panteizmusa mégsem nyugodt, elpihenő belesüllyedés a természetbe; sokkal inkább fel-feltörő, küzdelmes, lihegő erőlködés a tudatosság, a nagyobb magáraeszmélés, élesebb élet felé.”15 Vezér
Erzsébet Lesznai-életrajzában tovább árnyalja a panteisztikus felfogás lehetőségeit a kötetben: a metaforákat tanulmányozva állapítja meg, hogy mesei és a reális elemek keverednek a
természetértelmezésben.16 A kortárs értelmezők újabb megoldási lehetőségekkel szolgálnak
Lesznai panteizmusának kérdésében. Eisemann György ugyanennek a kötetnek Tavasz	isten
című versét a lírai modernség költészettörténeti perspektívájába helyezi. Az egységes én feloldódásának jelei mellett egy sajátos női hang artikulációjának a megvalósulását véli felfedezni benne. A természeti másiknak alárendelődő, azt elfogadó és abba beolvadó modern lírai énkép megképződése azáltal nyer női identifikációt is, hogy a romantika hagyománya
szerinti női olvasói pozíciót, a rajongó mint mintaolvasó pozícióját átalakítja a vers. A lírai
személyiség a természettel folytatott küzdelemben legyőzetik, a passzív női befogadó szerepből viszont aktív, rajongó szerzővé válik, aki a természeti másikban rajongóként feloldódva saját alkotói, beszélői, női szóródott szubjektivitásformát hoz létre.17
Földes Györgyi Lesznai költészetében a panteisztikus filozofikus természetkép és a szerelemfelfogás szoros kapcsolatát hangsúlyozza. A szerző Lesznai első három verseskötetében
az egységes szubjektivitás határainak feloldódását vizsgálja.18 A női önazonosság, a női testkép és az anyaság kifejezésformáit a francia feminizmus écriture	feminine koncepciója felől
értelmezi, Hélène Cixous és Julia Kristeva gondolataira hivatkozva.19 A továbbiakban ezt az
értelmezési vonulatot szeretném kiegészíteni a kötetben fellelhető másik szemlélettel, amely
az önazonos női énkép szubverzióját nem a természeti-metafizikai másik viszonyában, abban
feloldódva, vele átlényegülve alkotja meg, hanem az emberöltőt meghaladó női nemzedékek,
nők-nők közötti kapcsolatok hosszú sorának kontextusával, egy női hagyomány megképzésével, annak folyamatos átértelmezésével, átírásával. A következőkben olyan verseket elemzek, amelyek nők egymás közötti kapcsolatát helyezik előtérbe, nem nő és férfi viszonyában
és annak tágabb metafizikai panteisztikus összefüggésében határozzák meg a női identitást.
Lesznai első verseskötetének, A Hazajáró	verseknek mind a kötetnyitó, mind a kötetzáró
verse több női generációban fogalmazza meg önazonosságát.
Ők	
Ők,	kik	az	időknek	mélyén	nevettek,	
A	vígságomból	egy‐egy	részt	elvettek;	
Kik	fát	virágot	én	előttem	láttak	
Tudtak	szépszavú	danoló	imákat.	
	
15
16
17

18

19

F. Kaffka Margit: Lesznai	Anna:	Hazajáró	versek. Nyugat 1909/18. .
Vezér Erzsébet: Lesznai	Anna	élete. Kossuth, Budapest.
Eisemann György: Egy	átlényegülés	lírai	beszéde. Lesznai Anna: Tavasz Isten. In Varga Virág, Zsávolya Zoltán (szerk.), Nő,	tükör,	írás,	uo.,	369–376, 375.
Földes Györgyi: „Hogy	engem	lássál	nézd	meg	kedves	a	kertet”: A női én és a metafizikai én Lesznai
Anna lírájában. In Varga Virág, Zsávolya Zoltán (szerk.), Nő,	tükör,	írás, uo., 347–368.
I.	m. 367.

„

126

tiszatáj
Ők,	akik	régen	szerettek	és	sírtak	
Helyettem	mindent	megtettek	s	megírtak	–		
És	aki	jőnek,	ha	majd	fekszem	holtan,	
Átlépik	sírom	s	nem	tudják,	hogy	voltam.20	

Az Ők című kötetnyitó versben jelentéstanilag három idősík szerepel: az elődökről, a beszélő jelen idejéről és a jövőről van szó, szintaktikai szempontból viszont egységes a vers,
a múlt idejű igealakok egybeolvasztják az eltérő idősíkokat. Az elkövetkező korszak egy elképzelt jövőben van bemutatva, amelyben a vers beszélője már múlttá vált. A vers beszélője
kitüntetett helyzetből nyilatkozik meg, hozzá képest formálódik meg a múlt és a jelen, másrészt viszont szépen beleilleszkedik az elődök sorába, ő maga is múlttá válik. Az alkotás képességéről és az alkotó elődökről szóló verset létrehozó szubjektum egyszerre hordozza magában az elődök énekét, majd elválik tőlük, végül e folyamat alkotórészévé válik, vagyis a
kontextus, az egyénhez képest külső tényezők belsővé válnak. A külső megismétlődése a belsőben, a kívül és a belül összefonódó alakzata, amely számos formában jelentkezik Lesznai
irodalmi és iparművészeti alkotásaiban az életmű későbbi darabjaiban, már ebben az első
kötetben, a pálya nyitányakor megjelenik. Jellegzetes, nyitott alakzatot láthatunk a páros rímek ritmusában. A második versszak rímképlete nem ismétli meg az első versszakét, és nem
hoz létre ölelkező mintát sem: az előző rímképlet variációjával záródik a vers. Az a	magánhangzó megmarad, a tiszta rím viszont asszonáncra vált át. A sírtak‐megírtak összecsengés
után a holtan következik, majd ezután újra tiszta rím (voltam) hangzik fel. A minta, ahogy az
a magánhangzóra épülő tiszta rím ugyanolyan, a magánhangzóra épülő asszonánccá válik,
tekinthető önmagából képzett variációnak. Az önmagából képzett ismétléses változat alakzata Lesznai Anna költészetében gyakran előfordul, a gyakran alkalmazott figura etymologica
például ilyen önmagából képzett ismétléses variációként értékelhető.
A rímképlet tehát olyan nyitott szerkezetet hoz létre, amely az előző sorok finom megváltoztatásával, egy nem teljesen más és nem teljesen azonos képlettel zárul. Ez a fajta nyitott
befejezés párhuzamba állítható a már említett női szerzők esetében gyakran megfigyelhető
jövőbe mutató alakzattal, a gyermekszületést tematizáló regényzárlattal. A jövő nemzedéke
folytatni fogja a felmenők életét, és magában hordozza a reményt, a várakozást a változásra.
A kötetzáró versben, a Látogatásban hasonló, többgenerációs szubjektivitás és több idősík egymásba fonódása figyelhető meg. A vers narratíva és líra határán áll, elmeséli, ahogy a
lírai személyt meglátogatja a hajdani dajkája. Jelen idővel kezdődik a vers: Ma eljött hozzám a
dadám,21 ám ebben már benne foglaltatik a múlt, ugyanis a dada a gyerekkor felől érdeklődik. A lírai alany belátja, hogy az akkori problémák már nem tűnnek lényegesnek, az akkori
bánat és öröm már régen elhalványult. A következő részben, ismétléses variációként, újra
egy látogatás bemutatása történik, és újra egymásba ékelődő, egymást bekeretező időjáték
jön létre. A beszélő a jelenben elképzel egy jövőbeli pillanatot, amikor a megszemélyesített
hite vissza fog térni hozzá, hasonlóképpen, mint ahogyan a dajkája meglátogatta. A jövő előfeltételezi a jelent, az elképzelt jövő múlt idejét. A dajka látogatása és a megszemélyesített hit
látogatásának közös vonása, hogy mindkettő elűzi a szorongást, a rossz szellemeket.

20
21

Lesznai Anna: Hazajáró	versek, uo., 5.
I.	m. 77.

2019. július–augusztus

127

„

Engem	szerettél	a	világon	
Legeslegjobban	és	ruhám	
Szentelt	szegélye,	ha	érintett	
Mesét	zümmögő	csendre	intett,	
S	kifogott	a	gonosz	varázson.22	
	
A keret, a kontextus belép magába a tárgyba: nem lehet eldönteni (ahogy ez Lesznai Anna
több hímzésén is megfigyelhető), hogy mi tekinthető háttérnek és mi előtérnek, mi a beszéd
tárgya és mi a köré épített kontextus. A kontextus tehát kívül is van és belül is van, a kívülbelül határolhatósága megszűnik, a háttér az előtér részévé válik, a személyes identitás beleolvad a társadalmi környezetbe, ezáltal kontextuális, ide-odajáró, dinamikus szubjektumfelfogás jön létre.
A Gyerekek című vers elbeszéli a közös gyermekkortól a saját gyerek születéséig tartó
szakaszt egy felvidéki faluban, egyfajta szociografikus narratív költeménynek tekinthető.
A verskezdő önarckép („Felvidéki kis faluban / Sok víg gyerek nőtt fel velem, / Közös napfény nevetett ránk / S madárdal a falevelen.”)23 után általános alanyra vált át a lírai elbeszélő,
majd a szegények és a gazdagok életútjáról, főképpen gyerekekről és anyákról lesz szó. A felhőtlen gyermekkorból a közös játékok után a „paraszt gyerek” és a „módos gyerek” útjai elválnak: „Módos gyerek fölkerül majd / Az udvarról a szobába, / Megsimítják bodor haját, /
Csinos ruhát adnak rája […] Paraszt gyerek a mezőre, Verejtékes gyenge válla / Korán görnyed, arca barnul, Keze törik a munkába.”24
Később az életutak közelednek egymáshoz, a kislányokból menyasszony lesz, „asszonyi
sor vár reájok”. Fontos ellentét fogalmazódik meg a hasonló élethelyzetben: a parasztasszonyoknak a kemény élet után némi könnyebbséget jelent a házasság, de a tehetősebb fiatalaszszony a védett ifjúság után nehéz helyzetbe kerülhet: „De kihez csak szépen szóltak, / Annak
csendben tűrni nehéz, / Kit csak anya keze illet, / Súlyos annak a férfi kéz.”25 A szegény és a
gazdag női életút a vers végén újra összefut, több értelemben is, a fiktív szituáció terében, az
udvaron találkoznak, ami egyúttal a közös emberi sors felismerését jelenti. Az életutak öszszeérnek a szövegtérben, metrikailag összeillenek, az egymásra rímelő sorok egyszersmind
az utolsónak említett állomás az életpályán. „Szépen összemosolyognak / Szépen egymásra
ösmernek.”26
Az utolsó két sor megerősíti a társadalmi különbségeken felülemelkedő, a saját tapasztalat megszerzése utáni egymásra találás lehetőségét. A vershang itt már nem a gyermekien ártatlan, hanem a házasélet és a társadalmi közeg ismeretét magában hordozó nőiesség új öszszetartozását hordozza. A szépen ismétlése és az ö hang összecsengése összekapcsolja a különböző és mégis hasonló női életutakat. Ebben az összetartozásban benne foglaltatik a közös, a már megtapasztalt élethelyzet disszonanciája: a két utolsó sorban egymás után, mintegy közös disszonanciaként a szóhatár és az ütemhatár nem esik egybe. Az egész vers során
a népdalszerű, hangsúlyos felező nyolcas versformában az ütemhatár egy-két kivételtől elte22
23
24
25
26

I.	m. 79.
I.	m. 35.
I.	m. 35–36.
I.	m. 36.
I.	m. 37.

„

128

tiszatáj

kintve végig szóhatárra esik. Az utolsó két sorban viszont egymás után kétszer eltér a szó- és
a ritmushatár. Ezáltal a ritmust fellazító, aláásó elem szintén beleíródik a közös női sors öszszecsengő és ritmikus énekébe. A szubverzió közös a kétféle életben, ez is hozzátartozik a
társadalmi csoportokon túllépő női összetartás jellemzőihez. A vers színre viszi az interszekcionális feminista kritika alapvető állításait: a női életpályák összefonódnak a társadalomban
betöltött helyekkel, a különböző társadalmi csoportok életében a női sors a szó szoros értelmében társadalmi nemként fogalmazódik meg. A szociális különbségek szerint más lesz a
nők szerepe a társadalmi munkamegosztásban és a férfiakhoz fűződő viszonyukban; másként élik meg a családalapítást és a családon belüli személyes kapcsolatok is különbözőképpen alakulnak. A fiatal tehetős leánynak lehet nehezebb a sora, ha a védett anyai környezetből kilépve a férjnek lesz alárendelve, míg ugyanez a helyzet és az anyasággal együtt járó védettség jelenthet némi könnyebbséget a nehéz fizikai munkát végző nők számára. Másrészt
az elkülönülő női szociális helyzetek mégsem teljesen elzártak, mégis megvannak a maguk
találkozási pontjai. Az életkor olyan tényező, amelyre a nemek tudományának interszekcionális iránya csak újabban fordít figyelmet, ebben a századelői versben pedig már ez is meghatározó jellegként kíséri végig a női életutak találkozását és elválását.
A női énkép több generációban és dinamikus körkörös alakzatban fogalmazódik meg.
A gyerekkor után bekövetkezik a fiatalkor, majd az anyává válás időszaka, amely visszavezet
a vers elejére, hiszen az udvaron újra egymásra találó anyák gyermekének életpályája összekapcsolódik a vers elején bemutatott, az udvaron közösen felcseperedő gyerekek életével. Az
önreferenciális visszautalás a vers felütésére újraolvasásra ösztönözheti a befogadót, ami
már magában hordozza a vers végén kifejtett, az anyaságban egymásra találás gondolatát. Az
újraolvasásra ösztökélő szerkezet maga is fellazítja a vers mint a kezdettől a végig, az első
sortól az utolsó sorig tartó egység koncepcióját. A körkörös kontextuális olvasási alakzat
a vers mint lineáris, individuális egység helyére egy mozgásban lévő, dinamikus koncepciót
állít.
A kötet egyik legszínvonalasabb darabjában, a Kaffka Margit által is nagyra értékelt27
Dédanyám című versben, hasonlóképpen az eddig elemzett művekhez, a kontextuális női
identitás megképződésének szép példája valósul meg.
Dédanyám	
	
Ösmeretlen	temetőben	sok	idő	járt	el	feletted,	
Emléket	sem	hagytál	reám,	−dédanyám	rég	elfeledtek.	
Merre	laktál,	milyen	voltál?	Csak	azt	tudom	én	terólad,	
Hogy	éltedet	hegyek	mögött,	fehérfalú	házban	róttad!	
Talán	boltos	asszony	voltál,	nyirkos,	sötét,	kicsiny	boltban		
Éldegéltél	liszt	közt,	bors	közt,	pántlikák	közt,	füstben,	porban.	
Házatokban,	mint	rendesen,	korcsma	is	volt	a	bolt	mellett,	
Két	kezednek,	szorgos	kéznek	bizony	sürögnie	kellett.	
Kenyeret	kért	a	sok	gyermek,	altattad	a	legkisebbet.	
Bölcs	számítás	a	kis	boltban,	a	korcsmában	víg	szó	kellett.	

27

F. Kaffka Margit: I.	m.

2019. július–augusztus

129

„

Élted	így	telt,	sok	nehéz	nap,	munka	közt	és	gondban	éltél,	
Álmaid	tán	nem	is	voltak,	szerelemre	rá	sem	értél.	
Terólad	nem	regél	senki,	örökséget	rám	nem	hagytál	
Egyebet,	mint	a	sok	álmot,	amiket	elmulasztottál.	
Sötét,	nyirkos,	kicsiny	boltban,	a	szívednek	rejtekében	
Édes	öntudatlan	álmok	összegyűltek	csendben,	szépen.	
Illatos	szerelmi	vágyat,	amely	tán	lelkedbe’	támadt,	
Elzártad	az	ünneplőddel	–	„jó	lesz	majd	az	unokámnak”,	
És	én,	késő	unokája	ösmeretlen	dédanyámnak,		
Örökségül	örököltem	régi	álmot,	régi	vágyat;	
Rég	elfeledt	tavaszoknak	rózsafája	nyit	szivemben,	
Ösmeretlen	dédanyáknak	ifjúsága	ébred	bennem.28	
	
A kezdő és a záró sor: („Ösmeretlen temetőben sok idő járt el feletted”; „Ösmeretlen dédanyáknak ifjúsága ébred bennem”) bekeretezi a verset, a második sor az első variációjának
tekinthető. Körkörös, ám nyitott szerkezet jön létre: a mondattant tekintve a keret bezáródik,
jelentéstanilag viszont a zárómondatban foglaltak, a dédanyák ifjúságának és a beszélő fiatalságának találkozása, a jövő felé forduló nyitott lezárást hoz létre. A dédanyák ki nem mondott álmainak, soha meg nem valósult vágyainak alapjain mint gyökereken új nemzedék növekszik. A virágba boruló rózsafa metafora jelzi, hogy az új generáció beteljesíti a felmenők
vágyait, a fa meghozza virágát. Ismétlés és továbblépés ellentmondásos dinamikája történik
meg a keretező sorokban. A rózsafa metaforával végződő költemény párhuzamba állítható a
hivatkozott regényekkel, amelyekben a gyermekszületés és a jövő generáció előképe a művet
lezáró helyzetbe kerül. Érdekessége e költeménynek, hogy nemcsak a jövő felé, hanem a múlt
felé is teremt távlatot. A versben megképződő lírai személyiség saját önmegvalósítási késztetését és tudásszomját olyan kulturális és biológiai kódként érzékeli, amely az előző nemzedékek vágyódását fejezi ki. Ezt a ráhagyományozott bevésődést olvassa el és írja meg a beszélő, a testi és kulturális kódokat írássá, költészetté formálja át.
A sajátban hordozott másság többféleképpen kap hangot: a jelenbeli megszólaló figura
a múltba lép át, önnön megelőlegezettségét alkotja meg, majd a másik fél, a dédanya felől tekint önmagára, pontosabban elképzeli azt, ahogy a dédanyja megálmodta őt. Olyan sajátos
női emancipációs állásfoglalásként fogható fel a vers, amely nem a jövőt, hanem a múltat alkotja meg, amely így saját legitimitását hozza létre. Fontos, hogy ezek a generációk, a múlt és
a jelen elválaszthatatlanul összefonódnak, az egyik folytatja a másik elképzeléseit. A virágba
boruló rózsafa nem individuum jelölője, nem egyetlen életöltőt, hanem nemzedékek sorát
testesíti meg. Ez a női identitáskonstrukció összhangban áll azzal a képpel, amelyet Kádár
Judit térképezett fel a XX. század első felének meghatározó női szerzőinek műveiben megvalósuló kulturális-ideológiai konstrukcióit tanulmányozva. Eszerint a modern női énkép átalakulása a kiegyezéstől a 2. világháború végéig tartó korszakban hosszú folyamat eredménye, számos hagyományosan elfogadott, feudális gyökerű szerepminta ismétlődésébe kap-

28

I.	m. 11.

„

130

tiszatáj

csolódnak be az új mozzanatok, „engedelmes lázadók” sora hozza létre a női irodalmi hagyományt a huszadik század első felében.29
A női identitás ebben a versben szintén többgenerációs felfogásban fogalmazódik meg.
A lírai alany nem származtatja magát az előző generációtól, nem eredet felől határozza meg
önmagát: először kijelenti, hogy nem létezik eredet, majd később mégis elképzeli, létrehozza
ezt a helyet. Az emlékek üres helyéből származtatja önmagát. Beleírja saját magát ebbe az ellentmondásba, a kontextus felől formálja meg saját beszélőpozícióját, a kontextust viszont
saját helyzetéből képzi meg. Megálmodja az előző generáció ki nem mondott vágyait, azért,
hogy saját gondolatait meg tudja termékenyíteni az üres hely, amelyet ő alkotott meg. A beszélő pozíciója és az őt megelőző kontextus, illetve annak hiánya ebben a körkörös mozgásban jön létre. Nem múltbeli identitásból kiinduló egyenes vonalú fejlődésként, hanem poétikai alakzatok ismétlődéseként alakul ki egy több nemzedéket magában hordozó, körkörösen
bekeretezett identitáskonstrukció.
Az elképzelt dédanya életútja szinte végig metaforamentes nyelven van megírva, az alakzatok, a ritmus, az ismétlések több formája és a rímelés adja a művészi nyelv megalkotottságát. Prózai szöveget olvasunk több értelemben is. A dédanya narratív életútja ritmikus narrációban van elbeszélve. Egyszerű, nem sok örömmel, nem sok ünnepnappal teli, igencsak
prózai női élet bontakozik ki, amely egyszerű szókészlettel, alapszókincshez közel álló szavakkal van kifejtve, még az egyszerű formák is gyakran ismétlődnek. A szavak díszes, képes
formáitól eltekint az elbeszélő hang, a meglévő kifejezésekkel pedig igencsak takarékosan, a
szavakat újrahasznosítva bánik, ahogyan a takarékos életvitel sem engedett meg pusztán
örömforrásként szolgáló tevékenységeket.
Az ismétlések általában nem pontos ismétlések, igen gyakori a figura etymologica szóalakzat, az azonos tövű szavak ismétlése egymás melletti vagy egymáshoz közel álló, azonos
sorban lévő helyzetben, például: boltos, boltban; élted, éltél; örökségül, örököltem. (Ld. „Talán boltos asszony voltál, nyirkos, sötét, kicsiny boltban. / Élted így telt, sok nehéz nap, munka közt és gondban éltél, / Örökségül örököltem régi álmot, régi vágyat”) Ezek a retorikai
alakzatok, az azonos tő továbbképzései maguk is eljátsszák a vers alaptémáját, azt, ahogy
több generáció alatt, azonos származásból, családi gyökerekből új életutak fejlődnek. A növényi metafora logikája szerint a gyökér, a szár, a levél és a virág egymásból alakulnak ki,
egymást viszik tovább, hasonlóképpen, ahogy a dédanyáktól az unokákig tartó folyamat halad előre. Az ugyanahhoz a szótőhöz járuló képzők módosítják, tovább alakítják a jelentést,
újabb és újabb értelmezési lehetőséget hozva létre. A fokozatos átalakulás, a figura etymologicaszerű jelentésátvitel folyamatos jelentésmódosulást hajt végre.
Az ismétléses alakzat további formájának tekinthető, mikor a szintagma szintjén játszódik le a variációs ismétlés. Az egyik esetben ugyanahhoz az alaptaghoz más bővítmény kapcsolódik: két kezednek, szorgos kéznek. Egy másik esetben a tárgyas bővítmény változik és
az alaptag marad változatlan: „Emléket sem hagytál reám”; „örökséget rám nem hagytál”. Hasonló jelenség a jelzős bővítmények megismétlése a következő sorokban: nyirkos, sötét, kicsiny boltban; sötét, nyirkos, kicsiny boltban. Az „Éldegéltél liszt közt, bors közt, pántlikák
közt, füstben, porban” sorban szintén a szintagma variációs ismétlése történik. A ’közt’ ismétlődése redundásnak tűnhet, az érthetőség kedvéért elegendő lenne egyszer említeni. Itt vi29

Kádár Judit: Engedelmes	lázadók.	Magyar	írónők	és	nőideál‐konstrukciók	a	20.	század	első	felében. Jelenkor Kiadó, Pécs, 2014. 273–274.

2019. július–augusztus

131

„

szont a befogadónak újra és újra el kell olvasnia ugyanazt, a mindennapos munka monotonitásával újra és újra kénytelen szembesülni. Nincs rövidítés, nincs felülemelkedésre mód a
hétköznapok taposómalmából. Az ismétlődés magára az elbeszélés módjára irányítja figyelmet az elbeszélt tartalommal szemben, a textualitásban rejlő értelmezési lehetőségekre hívja
fel a figyelmet, hiszen az információ, a megtörtént esemény már elhangzott. A redundánsnak
látszó ismétlés ezáltal magára az ismétlődő tevékenységre helyezi a hangsúlyt. A textuális
monotónia, a ’közt’ többszöri megemlítése, megelőlegezi a később elhangzó állítást. A ’közt’
sorolása rámutat arra, ami nem hangzik el, hogy nincs közt(e) semmi, a munkálatok közt
nem jut idő semmi másra, az öröm, az álmodozás nem fér bele a fáradságos munkával eltöltött napokba. Az a hiány válik láthatóvá és érzékelhetővé, amely kivezetne a monotóniából,
az életteret betöltő egyhangú kemény munkából.
Az „Éldegéltél liszt közt, bors közt, pántlikák közt, füstben, porban” sor tehát nem más,
mint egy életút narratív összefoglalása. Ez kicsiben színre viszi azt a több női szerzőre jellemző iteratív alakzatot, amely a lineáris előrejutó narratívát elutasítva az ismétlődő mindennapi munkát és küzdelmet fárasztóan ismétlődve beszéli el a narratív előrehaladás során.
Kosáryné Réz Lola Filoména című regényében például az egész mű során néhány oldalanként
ismétlődve olvassuk, hogy éppen milyen kemény fizikai munkát végez a főszereplő, padlót
mos, seper, ruhát mos, krumplit szed, cselédként szolgál különböző háztartásokban. Egy kortárs példa az iteratív szerkesztési elvre a Szilágyi Zsófia rendezte Egy	nap című film,30 amelyben a főszereplő egy napját, a mindennapos tevékenységet, az ismétlődően felbukkanó gondokat látjuk újra és újra, pontosan követve, ahogy a főszereplőnek újra és újra szembe kell
néznie velük. A mindennapos megélhetési gondokat, a minden egyes árucikkre odafigyelő
spórolós bevásárlást, a gyerekekkel kapcsolatos teendőket, a rivális barátnő újabb és újabb
próbálkozását, azt, ahogy újból és újból magára marad a környezetében az anya, és azt is,
ahogy a gyerekek újra és újra örömforrást jelentenek számára.
A másik, a már említett, a női szerzők műveire jellemző szerkesztési elv a Dédanyámban
is felismerhető, miszerint a mű végén tűnik fel a következő nemzedék. A jelen gondjainak
megoldása, a női sors jobbra fordulásának lehetősége ebben a versben szintén a következő
korosztályba helyeződik át: „Illatos szerelmi vágyat, amely tán lelkedbe’ támadt, / Elzártad az
ünneplőddel – »jó lesz majd az unokámnak«.” A beszélő megidézi a dédanya figuráját, ő a saját hangján szólal meg, egyenes idézetben lép be az élettörténet elbeszélésébe. Az egyenes
idézet jobban képviseli a szubjektumot, mintha az az elbeszélés tárgya lenne, mintha róla
szólna a versbeli alany története. A feminista kritika fontos állítását érdemes figyelembe
venni, miszerint fontos különbség van azon két eset között, mikor a nőkről mint tárgyról beszélnek ahhoz képest, mikor a nő beszélőként lép be a diszkurzusba. A dédanya itt grammatikailag valóban megszólal, a saját hangján beszél, az elmondottak ugyanakkor szemantikailag nem jelentnek mást, mint a vágyak valóra váltásának unokákra testálását, a saját hang, a
saját érdek képviseletének az elodázását, a jövő idősíkba áthelyezett elhalasztását. Ezután az
utolsó négy sorban lép színre a jelenből a múltba lépő, majd onnan önmagát legitimálva a
versbeszéd jelenébe visszahelyező női szubjektum: „Rég elfeledt tavaszoknak rózsafája nyit
szivemben, / Ösmeretlen dédanyáknak ifjúsága ébred bennem.” Az ismétlődő szavak, szószerkezetek egyfajta motívumismétlődésként foghatók fel, kontextuális körökben, újra és új-

30

Szilágyi Zsófia (rendező), Mán-Várhegyi Réka – Szilágyi Zsófia (forgatókönyv), Egy	nap, 2018.

„

132

tiszatáj

ra feltűnnek ismétlődéses és variációs ismétlődéses formában. Az ismétlések nem csak szemantikai értelemben jelentkeznek, a szavak vizuális megjelenései is mint visszatérő minták
bukkannak fel.
Tanulmányom végén e kontextuális ismétlődésen alapuló szerkesztési elvnek a megjelenésére hívnám fel a figyelmet a Körtefa című Lesznai-hímzés kapcsán. A Körtefa című hímzés
(1918)31 a többszörös bekeretezést és a tárgy és környezete viszonyának problémáját helyezi előtérbe. A sokszorozás jobban körülhatárolhatja a tárgyat, megerősítheti a tárgy jelentőségét, de akár meg is kérdőjelezheti ezt, hiszen a határok válnak kétségessé: nem világos, hol
is kezdődik a keret és hol a tárgy. A belső körben álló alak nehezen azonosítható, a fa alakja
alig vehető ki, alig válik el a háttértől. A keretező körön kívüli rész újra bekeretezi a köröket,
ennek a külső résznek a színhatása ugyanolyan, mint a körtefáé.

Lesznai	Anna:	Körtefa (63×63 cm, New York, egykor Gergely Tibor tulajdona)

A külső részben is feltűnnek azok a levélformák, amelyek a körtefán láthatók, hasonlóképpen a dédanyához kapcsolódó versbéli képzetekhez és szavakhoz, melyek mint vizuális
formák feltűnnek a dédunokaként megszólaló énben. A motívumok ismétlődése révén olyan
kontextuális szerkesztési elv figyelhető meg a versekben is és a hímzésben is, amely értel31

Megtekinthető: Gergely Tibor: Lesznai‐képeskönyv, Corvina, Budapest, 1978, 77.

2019. július–augusztus

133

„

mében a kontextus nemcsak bekeretezi a tárgyat, hanem a tárgy, a belső rész újra is keretezi
a külső keretet. A keretezés, a framing koncepciója maga is átalakul ezalatt, így egy odavissza formálódó, mozgásban lévő dinamikus alakzat jön létre, amely párhuzamba állítható a
század első fele írónői műveiben szintén gyakran megfigyelhető többgenerációs szubjektumfelfogással. Továbbá párhuzamba állítható, a modernség újabb felfogásával, amely nem kis
részben a Gender Studies hatására magát a keretezést, a fogalmi és gondolkodásbeli keretet
és alapfelfogást kérdőjelezte meg és kialakított egy igen széles értelemben felfogott modernségképet. Ez a felfogás azzal a Judith Butler által javasolt radikális női szubjektivitás-felfogással is párhuzamba állítható, amely nem a meglévő keretek kiszélesítését és a kirekesztett társadalmi csoportok befogadását javasolja, hanem annak a konceptuális keretnek a radikális átalakítását, amely a kirekesztést létrehozta.32
Lesznai Anna vizsgált műveiben az ismétléses alakzatok számos megjelenési formáiban,
a figura etymologica változataiban, a több idősík együttesében és a jövő felé nyitott szerkezetben többgenerációs tapasztalatot továbbörökítő dinamikus női szubjektivitás látszik körvonalazódni. A tárgy és kontextus elválaszthatatlan és mozgásban lévő egymásba fonódása a
női identitást hosszú, több nemzedék által létrehozott folyamatként konstruálja meg. Azért
nehéz áttörésben elképzelni a női szerzők vagy női írók belépését az irodalmi mezőbe, mert
ez nem eseményszerűen történik. Nem fontos eseményhez, nem a maszkulin háborús metaforikus koncepciókhoz köthető áttörésben érdemes gondolkodni, hanem lassú, fokozatos, bizonyos szempontból progresszív, bizonyos szempontból a konzervatív normákat megismétlő
mintákat tartalmazó fejlődésben. Tanulmányommal magam is szerettem volna részt venni a
kontextusok jelentőségét hangsúlyozó felfogás bemutatásában, mikor Lesznai Anna művészetének alaposabb megértéséhez a kontextuális feminista kritika újabb eredményeinek tekintetbe vételét javasoltam – kontextusként. A társadalmi nemek kutatásának jövőjére nézve
is a kontextusok hordozzák a reményt. A feminista szemléletű kritikai gondolkodás nem
eseményszerűen, hanem hálózatszerűen terjed, szempontjainak alkalmazása már számos tudományos, művészeti, jogi és vallásos diszkurzusban és intézményben megfigyelhető. Központi hatalmi intézkedéssel, például a társadalmi	nem szak megszüntetésével, nem lehet egy
szövevényes hálózatot felszámolni, ahogy nem lehet tiltásokkal sem megállítani egy sok generációt magában foglaló, időben és térben kontextuális szerkezet mentén szerveződő, a jövő
felé nyitott gondolkodást képviselő több évszázados történelmi folyamatot.

32

Judith Butler: Frames	of	War:	When	Is	Life	Grievable? Verso, London, New York, 2009, 6–8.

„

134

tiszatáj

HERCZEG ÁKOS

A megtalált művészidentitás önfelmutató
verse
ADY ENDRE : AZ ŐS KAJÁN
„Ezek a versek az érzés drámái, a belső rettenetek új jajai s ezekből nem lehet se népdalt, se
egyébfajta kipróbált melódiát csinálni: ezek új muzsikát követelnek, Ady-muzsikát.”1 Amenynyiben Ady iménti, 1909-ben feljegyzett vallomását az élet és költészet szoros összefonódását felmutató művészetszemlélet felől tüntetjük ki figyelmünkkel, úgy máris fontos lépést tettünk az Új	versek darabjaitól datálható művészi fordulat – a kortársai részéről csodálatot és
radikális elutasítást egyaránt kiváltó deklarált újszerűség – alapvonásának	árnyaltabb megértése felé. Az idézet ugyanis az „érzéseket”, azaz voltaképp a lélek belső tájait nevezi meg
mint a költészet forrását, a versek viszont már nem az általánost kutatják az egyediben, mint
tették azt a múlt század lírikusai, hanem a sajátra keresnek nyelvet, az immanensnek arra a
végtelen tartományára, amelynek kifejezésére az ismert költői formák, miként a véges számú
nyelvi univerzálék (Nietzschével szólva, metaforák) alkalmatlannak bizonyulnak. Az önfelmutató lírai praxisból való kivezető út „keresését”2 célul kitűző modern költői törekvések
voltaképpen úgy vonnak éles határvonalat a hétköznapiság és művészet tartománya között,
hogy hangsúlyozottan megmarad a líra szubjektív érintettsége: az én mintegy „formálandó
anyaggá”3 válik, miközben az alkotó – az újfajta látásmódot serkentő, a korban gyakran tematizált ajzószerek által – megszabadul a mindennapi érzékelés kötöttségeitől. Az önmeghaladás ezen transzgresszív, a valóságos tapasztalástól látszólag távol eső folyamata tehát nemhogy nem nélkülözi a lírikus énjét, ellenkezőleg, ahogy Baudelaire említi, a delíriumos állapot
csakis annak a hétköznapi énnek a kontúrjait erősítheti fel, amit maga mögött hagy.4
Élet és költészet ambivalens összefonódottságára nemcsak a sejtelmes szerzői önkommentár5 miatt („az Élet vagy ha úgy tetszik: a Költészet”) érdemes emlékeztetni Ady egyik
emblematikus verse vonatkozásában, hanem mert különösen az Új	versek	és a Vér	és	arany	
kötet idején Adyt is láthatóan élénken foglalkoztatta a mindennapi tapasztalatokon – és egyúttal az önkifejezés nyelvi korlátain – felülemelkedni képes művész kérdése. Noha a szerző
1
2

3
4

5

Ady	Endre	összes	prózai	művei X., s. a. r. Láng József, Vezér Erzsébet, Akadémiai, Budapest, 1973, 253.
„Már Budapesten hallunk öregekről, ifjakról, poétákról, gondolkozókról, akik – keresnek. Keresnek
valamit, valamiket, istenfélét, istenféléket, lélek-mámort, narkózist.” Ady	 Endre	 összes	 prózai	 művei	
IX., s. a. r. Vezér Erzsébet, Akadémiai Kiadó, Budapest, 1973, 91.
Isztray Simon, Nietzsche. Filozófus	születése	a	tragédia	szelleméből, L’Harmattan, Budapest, 2011, 98.
„Az ember nem menekülhet fizikai és erkölcsi adottságainak végzete elől: a hasis az ember szokványos benyomásainak és gondolatainak nagyító, de tiszta tükre lesz.” Charles Baudelaire, A	mestersé‐
ges	mennyországok, ford. Hárs Ernő, Carthaphilus, Budapest, 2010, 21.
Idézi Földessy Gyula, Ady	minden	titkai, Magvető, Budapest, 1962.

2019. július–augusztus

135

„

köztudatban élő önpusztító alakjáról és alkotói szokásairól formált képünk részben csodálói
által gyártott mítoszok nyomán alakult (nem függetlenül a szokatlan lírafelfogás jegyeit magukon viselő „homályos” versek hatáseffektusától), ezeket például Ady Lajos és mások igyekeztek árnyalni.6 Ugyanakkor közismert, hogy a mindennapi érzékelést bizonyos értelemben
felülíró művészi gyakorlatán (és adott esetben bormámoros életformáján) túl publicisztikájában is kereste a választ az alkotói folyamatot megtermékenyítő, mesterségesen elérhető
határtapasztalat elérésének lehetőségeire. Ady A	 magyar	 Pimodán	 című 1908. január 1. és
február 16. között a Nyugatban folytatásokban közölt cikkében világosan fogalmazta meg az
alkohol- (és nem pedig, mint Baudelaire, az ópium-)7 mámor fiziológiájának művészi vonatkozásait: e szerint az ivászat második estéjén jut a test a „legnagyobb titkokat kiadó” állapotába, abban pedig az élethez való, a hétköznapokban rejtélyes, megfoghatatlan viszonyulás
válik kifejezhetővé.8 Fontos kiemelni, hogy ez a reveláció azonban már egy megváltozott érzékelés során jelentkezik, azaz nem a mindennapok látható, hallható, tapintható valósága kerül közelebb az emberhez, hanem az e mögötti érzékfeletti tapasztalat írható le, értelemszerűen egy, a valóságot nem leképező nyelven. A „szótárszavak feletti hatalom” elvesztése,
a „logikai bukfencek patológiás kényszere” tehát egy olyan nyelvszemléletet vetít előre, melynek lényeges funkcionális eleme a narkotikumok keltette önfeledés antropológiája. Ennek
mámoros élménye az arra hivatott, Rimbaud kifejezésével élve, „látnok-költők”9 számára az
én médiummá válásának lehetséges útjaként tételeződik: a hétköznapi létezés szabályaitól
elrugaszkodott érzékelés során e lírikusok által tehát a dolgok mélyére lehet látni. Vagyis a
konzervatív kritika részéről „dekadensnek”, sőt életellenesnek titulált mámorkereső költészetfelfogás és az ezzel a modernségben összefonódó kávéházi életforma épphogy a művészi
megújulás jegyében helyezte hatályon kívül az ember morális megítélhetőségének szempontjait.10 A belső késztetések ellenében mesterségesen kordában tartott11 eksztázis, ami Nietzsche filozófiájában az értékek	átértékelésének egyik alapeleme, azért is lehet fontos kiinduló-

6

7

8
9

10

11

Ady Lajos – testvére borfogyasztási és írásmódszertani szokásainak részletezésével – határozottan
cáfolja az arról szóló híreket, hogy Ady bormámoros állapotban írta volna verseit. Vö. Ady Lajos, Ady	
Endre, Amicus, Budapest, 1923, 153–155.
„De a nagy különbség főleg abban rejlik, hogy a bor megzavarja a szellemi képességeket, az ópium
viszont fenséges rendet és összhangot teremt a fejben.” Baudelaire, i.	m., 99. Megjegyzendő, e tekintetben Baudelaire elődje, de Quincey nyomdokain jár: „a bor szétzilálja, ellenben az ópium kellő
mértékben élvezve soha nem sejtett rendbe hozza szellemi képességeinket.” Thomas de Quincey,
Egy	angol	ópiumevő	vallomásai, ford. Tandori Dezső, Európa, Budapest, 1983, 87.
Vö. Ady, i.	m., 162.
Arthur Rimbaud, A	látnok	levelei = Arthur	Rimbaud	összes	költői	művei, ford. Somlyó György és mások, Magyar Könyvklub, Budapest, 2000, 280.
Ahogy Gautier Baudelaire vonatkozásában fogalmaz, „[a] költészetnek nem szabad, ha csak nem
kockáztatja önnön életét és jogosultságát, a tudományhoz, vagy az erkölcshöz igazodnia. Tárgya
nem az Igazság, hanem csupán Önmaga.” Théophile Gautier, Charles	Baudelaire, ford. Tóth Árpád
= Charles	Baudelaire válogatott	művei, szerk. Réz Pál, Európa, Budapest, 1964, 499.
„Mindenki magában hordja a maga természetes ópium-adagját […] és, születésünktől a halálunkig,
vajon hány órát számolunk, amelyet tényleges öröm […] töltött be?” Charles Baudelaire, Útrahívás =
Uo., 279.

„

136

tiszatáj

pont Ady – kétségkívül akkori lírafelfogásának szintéziseként tekinthető – Az	ős	Kaján12	című
verséhez, mert a korábbi elemzésekben, noha újabban gyakorta történt hivatkozás a Nietzsche-párhuzamra, az indokoltnál talán kisebb mértékben vált rajta keresztül hangsúlyozottá Ady művészi önszemlélésének tapasztalata, melynek a vers nagyjelenete hangot ad. Márpedig aligha világítja meg a versben színre vitt küzdelem (?)13 jól nyomon követhető történéseinek minden rétegét a Kajánhoz kapcsolható értékrelációk relativizálhatósága, vagy a benne történő összeférhetetlen elvek ötvöződésének regisztrálása.14 A vers nietzschei eredetű
vonatkozásainak a költemény motivikájában történő kikérdezése azzal a reménnyel kecsegtet, hogy a Kaján jellemzően démonizáló olvasatán, valamint az allegorikus jelentéstulajdonítás értelmezői gyakorlatán túl a szerzői önszemlélés, identitáskeresés egyik fontos állomásaként válik felismerhetővé, amely tágabban a modern magyar líra századfordulós útkereséséhez is releváns belátásokkal szolgálhat. A Kaján és a beszélő jelenete tehát az emberben dolgozó teremtő és romboló erő víziója (Schöpflin), vagy a vitalitás (az Élet) és a „gyalázatos jelenbe” való beletörődés, a magyar „rögből” fakadó „nihil” képzete (Földessy, Király)15 helyett
ebből a távlatból mint egymással szembenálló (Nietzsche nyomán dionüszosziként és apollóniként definiálható) művészetszemléletek versengése által nyerhet új impulzusokat. Különös, hogy a jelzetten ősidők óta folyó birkózás jelenetét csak az utóbbi időben kezdték Nietzsche nyomán ellentétes művészi kifejezésformák összecsapásaként értelmezni. Annál is inkább, mivel az Adyval szoros barátságot ápoló Földessy (és rá hivatkozva részben Király is) a
szerző teremtett mitikus figurájának kilétét firtató kérdésére adott − é pphogy nem ideologikus, hanem nagyon is a művészet körén belülre utaló, nietzschei ihletről tanúskodó − sejtelmes válasz („az Élet vagy ha úgy tetszik: a Költészet”) eleve kérdésessé tette a vers történéseinek közvetlen beazonosíthatóságát.16 Földessy könyvében Ady gondolkodóba ejtő meghatározását a két fogalom tautologikus megfeleltethetőségével oldja föl,17 nem kérdezve rá arra,
hogy miként módosul a költészet−é let viszonylatot radiká lisan má ské nt szı́nre vivő költőfi12

13

14
15

16

17

A vers Párizsban készült 1907 elején, majd február 24-én jelent meg a Budapesti	Naplóban. Ady	End‐
re	 összes	 versei	 III., s. a. r. Koczkás Sándor, Kispéter András, Akadémiai – Argumentum, Budapest,
1995, 378−380.
Nem ok nélkül merül fel a recepcióban az, a vers rögzíthetetlen jelentésalakulását jól szemléltető
meglátás, hogy a bizonytalan referenciájú „torna” nem feltétlenül az egymás ellen folytatott harcra
utal, a résztvevők nem egymás megsemmisítésére törnek, hanem a „viadal szellemének éltetésére és
dicsőítésére”. Vö. Sümegi István, Ős	Kaján	és	Dionüszosz, ItK, 2004, 5–6, 682–691, itt: 688.
Tverdota György, Kicsoda	az	ős	Kaján?, ItK, 1999, 3–4, 398–408.
Utóbbi értelmezés ugyanakkor voltaképp megfordította az én és az ős Kaján viszonyrendszeréből
kiolvasható értékrelációt azáltal, hogy az egyféle „ártó démonnak” tetsző mitikus figurát az „életszeretet” pozitív előjelével látta el. Vö. Király István, Ady	 Endre	 (1. kötet), Magvető, Budapest, 1970,
540−556., Földessy Gyula, i.	m., Schöpflin Gyula,	Ady	Endre, Nyugat, 1934, 119−122.
Végül mind Földessy, mind Király esetén az immár életrajzi tényekre koncentráló figyelem zárta be
az ajtót a modern művészetfelfogás „nagyjelenetének” tágabb perspektívái előtt. Több, későbbi kutatás pedig csupán jelzi a nietzschei hatásösszefüggést. Vö. Eisemann György, „Nietzsche	 és	 Ady” =
A	hermeneutika	 vonzásában, szerk. Bónus Tibor, Eisemann György, Lőrincz Csongor, Szirák Péter,
Ráció Kiadó, Budapest, 2010, 696., Görömbei András, A	gondolkodó	Ady = Tanulmányok	Ady	Endré‐
ről, szerk. Kabdebó Lóránt, Kulcsár Szabó Ernő, Kulcsár-Szabó Zoltán, Menyhért Anna, Anonymus,
Budapest, 1999, 54.
„Akkor hirtelenül nem értettem a kapcsolatot, pedig egy költő szájából igen érthető felelet volt: igazi
költőnek az Élet: költészet és a költészet: Élet.” Földessy, i.	m.,	69.

2019. július–augusztus

137

„

gurák szembenállása, látványos elkülönböződése folytán a költészet definíciója ebben az önvallomásként is felfogható versben.
Amennyiben Ady saját verséről alkotott meghatározását vesszük kiindulásképp fontolóra, és a költemény dramaturgiáját különféle alkotói szemléletek szimbolikus összeütközése
felől tüntetjük ki figyelmünkkel, nem csupán az eddigi pálya „összegző nagy versét” láthatjuk
magunk előtt, hanem, ahogy utaltam rá, a szerző lírafelfogásának egyik legadekvátabb kifejezését. Mindennek belátásához elsőként az szükséges, hogy a bíbor palástban Keletről jövő figurának történő fokozatos alárendelődést a beszélő részéről ne a honi viszonyok jelentette
kilátástalanságra (vagy egyszerűen a ruházatban rejlő18 magyarázatra) vezessük vissza. Ez
mellesleg azért sem tűnik kellően indokoltnak, mivel az én (az elfogyasztott bortól persze
nem független) „fáradása” valójában az élettel teli ős Kaján másságával történő szembesülés
következménye, és annak önleértékelő, sőt, ahogy látni fogjuk, önfelszámoló effektusát, azaz
a vitalitásban feloldódni képtelen én kudarcát csak meglehetős önkényességgel lehet a magyar identitás kiüresedettségének ideologikus magyarázatában abszolutizálni. Ehelyett azt
látjuk, hogy az én e találkozás során a másik elsajátíthatatlan diadalmas másságának tükrében19 ismer rá fokról fokra saját enerváltságára, lecsúszottságára („Én rossz zsakettben bóbiskálok, / Az ős Kaján vállán bíbor.”), méghozzá oly módon, hogy közben ez a másság a
szebb napokat látott saját körvonalait is felmutatja. A külsőségekben és belső tulajdonságokban egyaránt látványosan különböző figura ugyanis nem kizárólag ellenpontja az ős Kajánnak, lévén ama rejtélyes, kiismerhetetlen, mégis ismerős alak nevének előtagja az idők során
idegenné vált eredet képzetét is magán hordja, amennyiben az „ős” jelző régiséget és vérségi
köteléket egyaránt jelöl (erre az ötödik versszak tesz utalást). Így az egyszerre idegen és ismerős Kajánnal való szembesülés radikális idegenségtapasztalat forrása: a beszélőt a másik
mássága általi önmagára ismerés a saját genealógia idegenségével szembesíti, így az identitás létesülése a már nem birtokolt önazonosság előterében fordul a visszájára. Az ős Kaján
vitalitásának tükrében tehát nem pusztán alkati különbözőségük nagyítja fel az én enerváltságát, hanem az elvesztett önazonosság kikerülhetetlen belátása is. Az identitás létesülésének és lebontódásának paralel játéka szempontjából fontos, hogy a „duhaj legény” nótája
nem közvetlenül leplezi le a stabilnak tételezett szubjektivitás illuzórikusságát (az ős Kaján
végig nem szólal meg a versben, konkrét értelemben nincs köztük dialógus). A beszélő mintegy maga látja be, hogy az identikusnak tűnő énkép csakis a másik függvényében válhat „sajáttá”: az ős Kaján viszont nem pusztán az önmaga eredetétől elkülönböződött zsakettes figura identitásnélküliségét leplezi le, hanem egyszersmind az eredetétől elkülönböződő, temporális változásnak kitett szubjektivitás alaptermészetét is felmutatja. Az én jelentéktelenségét
felerősítő diadalmas másság, mely a jelenet főszereplőinek hierarchikus relációját rögzíti,
óhatatlanul szolgáltatódott ki a dicső múltat a célját, értékrendjét vesztett („gyalázatos”) jelen ellenében felértékelő ideologikus olvasás számára. Múlt és jelen – e távlatból egyenlőt18

19

„Ős Kaján isten-voltához nem férhet kétség”, ami meghatározza a kettejük közti alá-fölé rendeltségi
relációt. Sümegi, i.	m., 684.
Némileg leegyszerűsítő a Kaján nyilvánvaló felsőbbrendűségét isteni eredetével magyarázni, ezáltal
ugyanis az önnön életét művészetté avatni képes kivételes alkotó perspektívája (és a Kaján mint a
géniusz művészi színrevitelének lehetősége) záródik ki a vers értelmezéséből. Vö. Sümegi, i.	m., 684.
A nietzschei zsenifelfogás perspektívájához bővebben lásd Biczó Gábor, A	Tragédia	délelőttje	–	az	ifjú	
Nietzsche	filozófiai	perspektivizmusa, Osiris, Budapest, 2000, 54.

„

138

tiszatáj

lennek mondható – „küzdelme”, mely szükségképp zárul az én vereségével, már csak a mitikus időkbe nyúló („bús, végtelen”) kocsmai ivászat okán is feltöltődhetett allegorikus jelentéssel. Különösen, hogy a beszélő egykori (a Kaján által felébresztett, hozzá hasonló) nagyszabású énjének emléke a nemzeti tudat megkérdőjelezésébe torkollik. A szállóigévé vált
„Mit ér az ember, ha magyar?” sor már egy olyan viszonylatban fogalmazódik meg, amelyben
– a kétféle figura távolsága nyomán – nem evidens a leszármazottsági elv identitásalakító potenciálja. Ez azonban nem csupán a megszólaló kisszerűsége által válik kérdésessé, hanem a
Kaján anakronisztikussága révén is. „Szent Kelet vesztett boldogsága” a szó szoros értelmében egy már elveszített hagyomány rekvizitumaiban ismerhető fel a versben: amennyiben a
magyarság esszenciáját csupán kiüresedett, muzeális jelölők őrzik, jogosnak tűnik a felvetés,
mennyiben játszanak ezek szerepet az én önmeghatározásában („Mit ér a bor- és véráldomás?”), egyáltalán, milyen tétje lehet még a hagyomány őrzésének. A „meddő, kisajtolt” „magyar rög” a beszélő helyzetéből, a jelenből nézve ugyanis aligha válhat a múlt és a jövő közti
folytonosság megalapozójává. Az ős Kaján fellépése tehát mindenekelőtt a nemzethez tartozás identitáslétesítő teljesítményét vonja vissza vagy teszi bizonytalanná, amennyiben az én
általa önmaga eredetének idegenségével, a múlt sajáttá tételének lehetetlenségével szembesül.
Noha az egyént meghatározó, ám interiorizálhatatlan nemzetkarakterológia nem lényegtelen összegfüggése a versnek, mégsem a „fajta” – Ady magyarságverseiben vissza-visszatérő,
odatartozást és szembeállást egyaránt előhívó – kényszere20 kell, hogy feltétlenül uralja Az	ős	
Kaján	olvasatát. A küzdelem értelmetlenségét a haza állapotára visszavezető allegorikus jelentéstulajdonítás esetén fontos emlékeztetnünk arra, hogy közben kezdettől fogva egy költői
„torna” szemtanúi vagyunk: a két fél szembeállásának tagadhatatlan művészi vonatkozásáról,
ahogy Ady utalt rá, Élet és Költészet összefonódásáról tehát aligha feledkezhetünk meg az interpretációban. A	tapasztalati	valóság	látszata, ami az én elfáradását a kocsmabeli szituációként láttatja, abban a pillanatban elbizonytalanodik, amint a „rímek ősi hajnalán”, „zeneszerszámmal, dalosan” érkező ős Kaján álarca mögött mindinkább a mámor, az önfeledtségbe taszító dionüszoszi,21 míg Nietzsche A	tragédia	születése	című munkája nyomán a másik félben
a mértéktartó, szép látszatot teremtő apollóni	művész archetípusát s bennük a művészet ellentétes erőinek szimbólumait ismerjük fel. Nem állítható persze, hogy az Ady-vers parafrázisa volna az említett korai, Magyarországon 1907 táján feltehetően nem is a legismertebb
Nietzsche-műnek,22 akár a Fényes Samu (1907), majd Wildner Ödön (1908) révén a magyar
közönség számára is hamar hozzáférhető Zarathustrának. Az azonban joggal feltételezhető,

20

21

22

Vö. Kis Pintér Imre, Ady	Endre.	Pályakép	kísérlet = Uő,	 Esélyek, Magvető, Budapest, 1990, 233−269,
itt: 253−257.
A lehetséges Nietzsche-párhuzamot ugyan Király István nem vetette fel elemzésében, az ős Kajánban
ennek ellenére ő maga is a költészetet jelentő mámort látta testet ölteni. Vö. Király, i.	m.,	549−550.
Kétségtelen, hogy Fülep Lajos 1910-es fordítása előtt és után sem a Tragédia	volt a legtöbbet argumentált Nietzsche-mű hazánkban, ennek ellenére a korabeli publicisztikában, összefoglaló jellegű
tanulmányokban (főleg Schmitt Jenő Henrik, Wildner Ödön vagy Burján Károly jóvoltából) rendre
előbukkannak a fontosabb gondolatokról adott korabeli reflexiók nyomai. Vö.	Nietzsche‐tár. Szemel‐
vények	 a	 magyar	 Nietzsche‐irodalomból	 1956‐ig, szerk. Kőszegi Lajos, Pannon Panteon, Veszprém,
1996.	563−588.

2019. július–augusztus

139

„

és nem is kizárólag a szembeötlő analógiák23 miatt, hogy Ady nem pusztán ismerte a német
gondolkodó munkásságát, de e felforgató szellemi horizont inspirációként meghatározta
nemcsak Az	ős	Kaján, de a már közismertségnek örvendő Ady művészi szemléletének hátterét. Ennek a hatásmozzanatnak szép számmal találhatók filológiai garanciái is. Kiss Endre
alapkutatásából24 tudható, a Nietzsche-recepció 1890-es évekre tehető élénkülése (a DinerDénes József-féle Élet	című folyóirat kisebb sajtóvitái25 jóvoltából) már megalapozták a századfordulónak azt a termékeny közegét, melyben a Nietzsche-irodalom köztudatba bekerülő
„törmelékei”, noha bizonyára változó elmélyültséggel, de egyre szélesebb körökben váltak
diskurzus tárgyává. Az a határozott benyomásunk lehet Ady Még	 egyszer	 című kötetének
egyes – az egyéniség kultuszát deklaráló – darabjait látva, hogy a költő már az Új	versek	előtt,
még nagyváradi publicistaként megismerkedett Nietzschével (eleinte óhatatlanul, Somló Bódog és a Huszadik	Század	körének kávéházi asztalai mellett, aztán egyre tudatosabban).26 Mire megérett benne Az	ős	Kaján	víziója, addigra bőven a „levegőben volt”27	a szerző gondolatvilága (még ha töredékek, kiragadott címszavak28 szintjén), aminek köszönhetően Ady is
mind többet foglalkozhatott a jelenséggel.29 Hogy a korabeli Nietzsche-kultusz nem hagyta
érintetlenül Ady művészetszemléletét, arról maga a költő ad számot ugyancsak a Budapesti	
Naplóban nagyjából egy évvel a vers megjelenése után napvilágot látott Zarathustracikkében, mely azt sejteti, hogy a hiányos német nyelvtudás ellenére is volt alkalma az őt érdeklő, még lefordítatlan munkákba is belefogni. („Ő volt az első nagy alkotó, aki rombolásával
megalkotta a mi bátorságunkat […] S nekem az elfelejtett der-die-das sem volt akadály, hogy
tudatlan árnyékából tudatos árnyéka legyek.”)30 Nem kétséges, amire itt a költő Nietzsche
„rombolásával” kapcsolatban utal, az szorosan összefügg művészetfelfogásbeli kérdésekkel
is. „Tudatos árnyékává” fokról fokra önmagára ismerő költőként voltaképp annak a filozó23

24

25

26

27
28

29

30

Egyetlen példát említve, a zene és a tánc versbeli hangsúlyozása aligha független A	tragédia	születé‐
sétől: előbbi a dionüszoszi mámor kifejeződésének elsődleges terepe, utóbbi pedig ugyancsak a dionüszoszi művész műalkotássá válásának, az említett feloldódásnak, önfeledésnek az eszköze: mindkettő funkcionális eleme a versnek.	
Kiss Endre, A	világnézet	kora.	Nietzsche	abszolútumokat	relativizáló	hatása	a	századelőn, Akadémiai,
Budapest, 1982.
Az 1891-ben elsőként közölt Nietzsche-szövegek után fokozatosan indult sajtódiskurzus a filozófusról, melynek fontos állomása volt a katolikus egyház állásfoglalásaként is felfogható Prohászka Ottokár 1902-es Magyar	Sion-beli cikke. Uo., 97−100.
Számos publicisztika őrzi nyelvezetében, szemléletében a váradi időszakból ennek a megismerkedésnek a jeleit. Erről bővebben lásd Kiss, i.	m., 158−160. Nietzsche „részegítő” hatásáról egy 1903.
december 3-i, Brüll Bertának küldött levél is tanúskodik, melyben lelkesen számol be Diósyné húgának friss Zarathustra-élményéről. Vö. Ady	 Endre	 levelezése	 I., s. a. r. Vitályos László, Akadémiai−Argumentum, Budapest, 1998, 75.
Kiss, i.	m., 86.
Elsősorban az individualitásra vonatkozó radikális állítások (Übermensch, zsenikultusz), az abszolútumok relativitása és a valláskritika keltett komolyabb visszhangot.
Tagadhatatlan, művészi inspiráció tekintetben ugyanakkor szinte mellékes, hogy a korabeli, a közbeszédben zajló Nietzsche-diskurzus bizonyosan nélkülözte a szisztematikus interpretációt, s – a filozófus életművét tekintve – eleve ki volt szolgáltatva a félremagyarázás, a kontextusból való kiemelés, adott esetben a kisajátítás veszélyének. Erre Kiss Endre is utal Nietzsche egyik korabeli kritikusa, Ludwig Stein nyomán: i.	m., 52.
Ady Endre, Nietzsche	és	Zarathustra = AEÖPM	IX., 182−184.

„

140

tiszatáj

fusnak válik, aki „új Istent hozott”, s aki a hagyománnyal szembefordulva saját költői identitásának megalkotására tör. „Ó, testvéreim, nem jó dolog Kezdetnek lenni akár kegyes zsidók,
akár kegyetlen germánok vagy pogányok vagyunk”, írja Ady említett, önvallomásként is felfogható írásában. Zarathustra (avagy Nietzsche) mint határsértő, formabontó „próféta” a korai kötetek hagyományőrző, majd egyre látványosabban útkereső poétikájától a művészi
önazonosságot jelentő Új	versek és a Vér	és	arany	felé haladó szerző számára tűnhet elénk az
önmagává válás modellértékű, ihletet adó alakjaként, aki nemcsak eszmeileg mutatott irányt
a mindenkori értékek következetes megkérdőjelezésével, hanem egyszersmind az újfajta költői szerep és megszólalásmód tekintetében is jelentett ösztönzést.31 Király István alakkettőzés-koncepciója, mely szerint a harc a kétféle életelv alapján kétfelé szakadt én között egyfajta belső drámaként zajlik,32 innen nézve egymásnak feszülő lírafelfogások versengésének is
tekinthető: előrebocsátható, Az	ős	Kaján annak a szenvedéstől és meghasonlástól sem mentes folyamatnak a manifesztumaként is olvasható, melynek során a Versek	és a Még	egyszer	
szerzője „új versek” alkotójává válik.33 A két – a műben szemlélődő, önmaga és a mű határait
rögzítő apollóni, valamint a feloldódás extatikus élményében részesítő, határsértő dionüszoszi – költészetdefiníció összecsapásának mitizált jeleneteként Az	ős	Kaján	a nietzschei filozófia ama fontos belátását is színre viszi, hogy új dolgok létrehozása nem képzelhető el „belső
tusakodások és külső harcok, azaz »némi rejtett hősiesség nélkül«”.34	
Abban az esetben, ha a költészethez történő, egyfajta ősi, eredendő viszonyulását felmutató ős Kaján és az attól elválasztott én harcában utóbbi kudarcának okát nem a „gyalázatos
jelen” társadalmi összefüggésrendszerében keressük, némileg árnyalódhat a két figura jellemvonásainak, viszonylatának kézenfekvő megítélése. Ekkor ugyanis a kettejük alapvető, főleg külsőségekben, habitusban megmutatkozó eltérése (egyik oldalról a vitalitás, illetőleg a
beszélő részéről a csüggedtség) valójában kétféle művészetfelfogás tükröződése is lehet.
E szövegközötti perspektívából míg előbbi figura a művészi élményben feloldódó, ezáltal a
dolgok felszíne mögé pillantó, a létezés eksztatikus élményét átélő, önelvesztő lírikus („aki
egyben zenész	is volt” – kiemelés az eredetiben)35 típusát testesíti meg, utóbbi individuumának határait őrző, a műalkotást pusztán az álomhoz hasonlatos „szép látszatvilág”-ként szemlélő, a totális feloldódástól tartózkodó művész alakját idézi fel. Ez a dichotomikus modell
képződik meg a két fél időtapasztalatában is. A „rímek ősi hajnalán”, keletről érkező, a költészet valamiféle eredendő esszenciáját hordozó Kaján jelzetten kívül áll az én által felfogható
tér-időtapasztalat koordinátarendszerén. Olyannyira, hogy a hétköznapi (időben-térben körülhatárolható) kocsmai jelenet abban a pillanatban mitikus dimenziókba tágul, hogy az ősidők ködébe burkolózó Kaján leül az én mellé: az ivással azonosítható „viadal” (mint egyfajta
profán kocsmai virtus) elveszíti tér- és időbeli rögzíthetőségét, a konkrét jelenet felülíródik a
Kajánnal folytatott, „Ó-Babylon ideje óta” tartó, tehát meghatározatlan időkbe nyúló „torna”

31
32
33

34
35

Borbély Szilárd, A	publicista	költészet = Tiszatáj, 2012/12, 77−82.
Király, i.	m., 552.
Az életet művészetté avató egyéniség sorsa nem mentes a szenvedéstől, azonban, ahogy Biczó Gábor
fogalmaz, morális kötelesség, hogy például szolgáljon az őt követni képesek számára. Biczó, i.	m., 54.
Völker Gerhardt, Friedrich	Nietzsche, ford. Csatár Péter, Latin Betűk, Debrecen, 1998, 107.
Nietzsche, A	tragédia	születése	avagy	görögség és	pesszimizmus, ford. Kertész Imre, Magvető, Budapest, 2007, 56.

2019. július–augusztus

141

„

képzete által.36 Noha a feloldódni képtelen, önmagára és a másikra reflektáló37 (apollóni)
alak is részesül közvetetten, az ős Kajánt hallgatva annak időfeletti perspektívájából
(„Iszunk, iszunk s én hallgatom. / Piros hajnalok hosszú sorban / Suhannak el és részegen /
Kopognak be az ablakon.”), mindazonáltal a bóbiskáló, az álom szép (látszat)világába visszavisszacsúszó művészfigura nem képes megszabadulni saját, tapasztalati valóságon alapuló
időszemléletének „röghöz-kötöttségétől”,38 és továbbra is egy jövő felé nyitott, folyamatszerű
keletkezésként, létrejövésként (Werden), saját létének koordinátái szerint	érzékeli az ős Kaján „nótáját”, s marad egyszersmind kívül a dionüszoszi mámor – a létezés teljességének borzongató tapasztalatával kecsegtető – „ős‐egy” képzetének ígéretén.39 „Szent Kelet vesztett
boldogsága, / Ez a gyalázatos jelen / És a kicifrált köd-jövendő / Táncol egy boros asztalon /
S ős Kaján birkózik velem.”
Valóban „nagy torna ez” tehát, amennyiben – mintegy Nietzsche szellemében – egy autentikus művészi kifejezésformáért folytatott szimbolikus küzdelmet látunk a jelenetben, és ha a
természet két	alapvető művészetösztönének	kezdetektől fogva zajló, szembenállásként értett
viaskodása ölt alakot e két művészfigurában, akik, nem mellékesen, eredendő másságukat a
művészi mimézis eltérő érzékszervi érintettségével is kifejezik. Míg ugyanis az ős Kaján az
érzékelés teljes spektrumát mozgásba lendítő orgiasztikus állapot jegyében hangsúlyozottan
a hallást – és rajta keresztül a zenét40 – emeli rangra (zeneszerszámmal, dalosan foglal helyet
a beszélő mellett, akit nem megszólít, hanem fülébe	nótázik), az én ezzel szemben következetesen látványként, sajátos megjelenésének külső szemlélőjeként ragadja meg a másikat. Nem
meglepő, hogy álmosítóan hat az ős Kaján nótája az énre, lévén a zeneszó, amelyre az énnek
mondhatni „nincsen hallása”, kettejük érzékszervi tapasztalásának eredendő különbségét,
voltaképp a két fél párbeszédképtelenségét mutatja fel. Mindez azt is maga után vonja, hogy
36

37

38
39
40

A hétköznapi érzékelés (az énen is fokozatosan eluralkodó) effajta felszámolódása, melyet a Kaján
színrelépése maga után von és mintegy a másikra is kiterjeszt, ugyancsak annak dionüszoszi jellegét
erősítheti: míg az (apollóni) én-alak, ahogy a versben később látható, a múltat, jelent, jövőt képes
egymástól elválasztani, addig a „dionüszoszi állapot megingatja a tér, az idő és a kauzalitás világát.”
Vö. Isztray, i.	m.	31., „A dionüszoszi elragadtatottság állapota ugyanis az, hogy tartalma alatt a létezés
valamennyi megszokott korlátja és határa lebomlik.” Nietzsche, i.	m.,	76.
A szemlélődés és a tudati reflexiót kiiktató mámorban-lét alapvető különbsége a kétféle művészi viszonyulásnak. „Akit magával ragad a zene, a tánc és a művészi varázslat, az lemond a távolságtartásról. A mámorban elvész a mámor tudata. A dionüszoszi	rajongó	nem látja magát kívülről, az apollónian lelkesült viszont mindig reflektál magára. Úgy élvezi a lelkesültséget, hogy közben nem merül el
benne. Az apollóni az individuumhoz fordul, a dionüszoszi eltünteti a határokat.” Rüdiger Safranski,
Nietzsche.	 Szellemi	 életrajz, ford. Györffy Miklós, Európa, Budapest, 2002, 51. A „mámor […] megsemmisíti a tudat működésének reflexív jellegét […], vagyis a mámor az »én« azonosságának élményét iktatja ki.” Biczó, i.	m., 58.
Eisemann György, i.	m., 696.
Nietzsche, i.	m.,	49.		
A fiatal Nietzsche felfogásában a nyelv médiumára átfordíthatatlan, helyettesíthetetlen (wagneri)
zene hivatott megnyitni az utat az ember legmélyebb igazsága, „végső titka” felé. Vö. Safranski, i.	m.,
85. A zene nem pusztán utolérhetetlen esztétikai élmény forrása, hanem maga az élet „konstitutív
eleme”. Biczó, i.	m., 56. A kései Nietzsche is a zene szellemet felszabadító hatásáról ír. Friedrich Nietzsche, Wagnerről	és	Schopenhauerről, Holnap, Budapest, 2001, 8. Vö. még: Bene Adrián, Zene,	test	és	
megismerés	kapcsolatai	 Nietzsche	 gondolkodásában = Érzéki	tapasztalat	és	kritikai	 gondolkodás, Jelenkor, Pécs, 2012, 235−246.	

„

142

tiszatáj

a Kaján percepcionális (és nemcsak látványként, hanem különösként hangzásból eredő) idegensége kizárólag nem-identikusként, azaz expressis verbis látszatként válhat felismerhetővé az én számára, azaz az érzékszervi impulzusokban történő feloldódás, a másságban való
önelvesztés lehetőségétől elválasztottan. Magyarán a vers kezdetén az ős Kaján érzéki dinamizmusa, aminek az önfeladás, az önfelejtés képessége egyszerre feltétele és felszabadító hatású következménye, az énnek saját individualitásához való kényszeres ragaszkodása, voltaképp tehát az önlemondásra való képtelensége folytán, a beszélő percepciós korlátozottságából kifolyólag nem lehet saját perspektívájából megérthető és átélhető. Nem meglepő, hogy
a létezés (a Kaján által feltárt, határtalan kéjt és undort, sőt egyenesen a halál közelségének
élményét magában rejtő)41 mélységébe („Sok volt a bűn, az éj, a vágy.”) az abban feloldódni
képtelen kívülállóként belepillantó beszélő „elnehezülő fejjel” szabadulna a Kaján felforgató
hatásának vonzásától, és visszatérne az apollóni szép látszatvilág jelentette védettség öntudatteli állapotába.
A két fél közti ambivalens, a beszélő részéről a távolságtartástól és elhatárolódástól a félszeg akceptáláson át a radikális ellenállásig számos, egymásnak ellentartó reakciót felmutató
viszonyulás magyarázata minden bizonnyal a vers értelmezésének egyik kulcsmozzanata,
ami a „torna” kimenetelének, azaz – nietzschei perspektívából – az embert felülmúló ember
(és egyszersmind az önmagát meghaladni képes művész) megszületésének vagy elbukásának
szempontjából döntő jelentőségű. Az én folyamatszerű átalakulásának felfejtéséhez, melynek
során a beszélő az önmaga határait őrző költőfigurától eljut saját szubjektivitása keltette
csömörérzésig, miközben önnön felszámolásának vágya a Kaján felsőbbségének elismerésével („Uram, én megadom magam”) fejeződik ki, érdemes a „Korhely Apolló” „eklektikus”42
alakját alaposabban szemügyre venni. Ahogy már szóba került, a Kaján diadalmas mássága
ugyan egyértelmű hierarchikus viszonylatot sejtet a két fél között, ezt az uralkodói vagy isteni pozíciót43 azonban több, inkább bajtársi viszonyra utaló szöveghely is elbizonytalanítja (az
„apám, császárom, istenem” megnevezés mellett a Kajánt „cimborájának” hívja, „aki a vállára
üt”). Az „apollóni” és „dionüszoszi” találkozásának effajta „nyelvbe íródása” („Korhely Apolló”) azért is beszédes, mivel az első négy versszak külső megjelenésük és habitusuk által határozottan megkülönbözteti a két figurát. Ezzel szemben önfeledt mámort és a józan individualitást egymásba olvasztó megnevezés éppen azt mutatja, nem választható külön a létezés
két szélső pólusa: Dionüszosz jelzetten csak a „másik másikaként”44 ölthet alakot. Nem véletlenül hangsúlyozódik tehát az én és a Kaján genealogikus összetartozása,45 még ha ennek a
zsakettben ücsörgő megszólaló részéről aktuálisan látszólag nem sok jele is van: az én
ugyanis ebben a számára immár nem identikus, „korhely” szituációban pontosan a Kaján
apollóni vonásain keresztül, a másik borzongató másságában pillantja meg saját idegenszerű
identitását. A vers folytatásának fontos történése, vagyis az én önmagától való megcsömörlé-

41
42
43
44

45

Safranski, i.	m., 64.
Tverdota, i.	m., 406.
Sümegi, i.	m., 684.
Peter Sloterdijk, A	 gondolkodó	 a	 színpadon.	 A	 Jó	 Hír	 megjavításáról	 (Nietzsche‐tanulmányok), ford.
Kurdi Imre, Helikon, Budapest, 2001,	58.	
Nem ok nélkül merül fel a recepcióban, hogy a viadal nem feltétlenül egymás ellenében zajlik, hanem
egymással. Sümegi, i.	m., 688.

2019. július–augusztus

143

„

se, ami paradox módon voltaképp az önmagává válás útjaként is tekinthető,46 a Kaján képviselte eksztázis elvesztett identikusságának felismeréséből fakad, abból tehát, hogy az én csak
a másik idegenségének tükrében ismerhet rá saját – már nem önazonos – eredetére. Aligha
véletlen, hogy a megszólaló apollóni figura épp kettejük összefonódottságának belátása
nyomán hátrál vissza látszólagos önmagaságához: ez a „nem-tudásból, illúziókból, álmokból
szőtt védőpajzs”47 szükséges ahhoz, hogy a létezés legmélyebb igazságát feltáró, a felfokozott
élet és az elkerülhetetlen halál határára48 kalauzoló dionüszoszi élmény elviselhető legyen.
A mértéktartó individuum hetedik versszaktól látható eluralkodása a beszélő szólamán a
vers elején megtapasztalt mámor által közel hozott pusztulás rettenetének megpillantásával
jár tehát együtt. A vers példátlan összetettsége ugyanakkor abban áll, hogy az apollóni elv
látszólagos eluralkodása, a Kaján versszakról versszakra történő távoztatása, ahogy a későbbiek során látni fogjuk, épphogy a mámor felé vezető úton megtett első lépéseket jelenti.49
A kétféle művészfelfogás vagy világlátás mitikus küzdelmeként is felfogható jelenet ezzel
együtt mégsem írható le egyszerűen a mámorban részesítő költészetet hirdető ős Kaján győzelmeként a művészet jelentette vitalitásban feloldódni képtelen én fölött. Méghozzá annak
köszönhetően, hogy eleve ellentmondásos az önfeladás, vagyis a Kaján hívásának akceptálása, illetve az individuum őrzésére tett tétova, egyre kevesebb meggyőződésről árulkodó gesztusok sora. Míg előbbi jól láthatóan a távolságtartás, semmint az azonosulás képzeteivel kapcsolódik egybe (az én bóbiskálva, mintegy kívülállóként hallgatja a Kaján „nótáját”), az utóbbi, a várakozásokat ugyancsak felülírva, voltaképp a diadalmas másiknak történő alárendelődés, a mámoros önfelejtés előszobájának tekinthető, melynek végén az én mégiscsak megadja magát a Kaján taszító vonzásának. Mindez azonban, a vers bámulatosan összetett világában, nem önelvesztés, az apollóni én puszta felszámolódása, hanem sajátos – önnön lényegét elveszítő és megőrző, a kétfajta lényegiséget egybeolvasztó műalkotás létrejöttéért mintegy szavatoló – önmagára találás.50
Az ős Kaján „eluralkodása” a beszélőn, ahogy szóba került, azzal kezdődik, hogy az én
alapvetően passzív szereplőből cselekvővé lép elő. A már említett hetedik versszaktól számított monológgal indul az én identitásvesztésének, pontosabban a megtalált szubjektivitás elidegenedésének lassú folyamata. Amennyiben mindennek a művészszerep felől tulajdoní46
47
48

49

50

Sloterdijk, i	.m., 71.
Safranski, i.	m., 69.
A dionüszoszi mámor Nietzsche felfogásában voltaképp az élet szélsőségekig felfokozott erejével ad
választ a létezés alapvető tragikumára: azért is lehet Nietzschénél a mámor a művészet legfőbb kifejezője, mert feloldja a halálfélelmet, „és újra képessé tesz az életre”. Vö. Biczó, i.	m., 59-60., Barbara
Smitmans-Vajda, Dionüszosz	philoszophosz, ford. Vajda Mihály, Osiris, Budapest, 1999, 54.
A beszélő birtokolt határoltságának a másik révén bekövetkező felbomlása az apollóni individualitás
annak a folyamatnak a jelzése, melynek során a „mértéktartó körülhatároltsága” az önfeledtség hívószavának kezd engedelmeskedni. Vö. Isztray, i.	m.,	42−47; Nietzsche, A	tragédia	születése,	48−54.
„[I]tt már csak a katharzis	eredményezhet gyógyulást: nevezetesen, ha nem menekülünk tovább az
elől, hogy belelássunk létezésünk rettenetébe, hanem elviseljük azt, amivel közelebb kerülünk emberi lényegünk eredetéhez; lényegünk – valamennyi benne rejlő alkotóerővel együtt – a természetszerű létesülés, elmúlás, újralétesülés körforgásába ágyazódik. Ezt észlelni, alakot adni neki, megélni
– mindenekelőtt a művészetben	lesz számunkra kézzelfogható, amennyiben csak a művészet teszi lehetővé, hogy a	dionüszoszi	és az	apollói, az izgatottság és a nyugalom, a fájdalom és az élvezet kölcsönjátéka alakot kapjon.” Smitmans-Vajda, i.	m., 58.

„

144

tiszatáj

tunk jelentőséget, úgy a kocsmai borozgatásként ábrázolt „torna” valójában nemhogy nem
zárul le a megadás teátrális mozdulatainak sorával, hanem – két alapvető művészetfelfogás
versengésének jeleneteként – éppen az önjelentéktelenítés ismétlődő gesztusaival veszi kezdetét, melynek során az én saját individualitásának korlátaira ismer rá a Kaján diadalmas
mássága tükrében. Amint a vers eddigi szakaszában szemlélődő, önmaga és a másik határait
őrző én a történések aktív szereplőjévé válik, rögtön saját művészidentitásának megkérdőjelezése útján teszi meg első lépéseit, melynek íve a mámor mint művészi teremtő energia idegenségének felismerésétől („Sok volt immár a jóból, / Sok volt a bűn, az éj a vágy. […] Nekem
az öröm nem öröm, / Fejfájás a mámor s a hírnév.”) az „elesni vágyó” én dionüszoszi önfeledségének vágyáig terjed. Mindez azt is jelenti, hogy a hétköznapi kocsmajeleneten túlmutató
valódi, voltaképp az identikus művészi kifejezésformáért folytatott „viadal” csak az után kezdődik, hogy a „torna” véget érni látszik – a tét tehát mindenekelőtt a művészi értelemben vett
önelvesztés vagy az önmegtalálás. Innen nézve a beszélő önlefokozása, saját költészetének
folyamatos jelentéktelenítése, egyenesen művészi identitásának felszámolása – a költészet
hagyományos szimbólumainak (szív, lant), motivikájának, sőt tematikájának megkérdőjelezésén keresztül – a Kaján öntudatlan hatásának is betudható. A századfordulón még a honi
irodalmi közeg szerves részét képező (éppen Ady Új	 versek	 című kötetének darabjaival kimozdított) önkimondó lírai episztémé rekvizitumairól való lemondás, ami a Kajánt többféleképp is érthető kacagásra készteti („Nyögve kínálom törött lantom, / Törött szívem, de ő kacag.”),51 az első lépcsője a teremtőerőt korlátozó, a művet tárgyként, produktumként tekintő
felfogás érvénytelenedésének. Ez a mozzanat azért is lényeges, mert a zeneszóval, „dalosan”
érkező Kaján által színre vitt, a műalkotás felforgató hatásában részesítő élménye nyomán
inautentikussá vált művészfigura saját kompetenciájának megkérdőjelezése által lesz majd
képes az önfeledtség s ezen keresztül az élet intenzitásában részesítő művészi tapasztalat elsajátítására. A beszélő tehát egyszerre idegenedik el fokozatosan saját individuumától annak
jellemző vonásait felvonultató, a vers későbbi szakaszaiban látható „költői leltár”-on keresztül, és kerül közel az önkorlátozás alól felszabadított költői kifejezés lehetőségéhez. A Kaján
„mámor-biztatása”, ami voltaképp a „légy azzá, aki vagy” nietzschei parancsának52 intelmét
rejti magában, óhatatlanul érinti a nemzeti tudat kérdését is. A vers sokat idézett tízedik,
„»Uram, az én rögöm magyar rög” kezdetű szakasza úgy állítja oppozícióba a magyar és az
idegen kulturális meghatározottságot, hogy voltaképp a különbséget jelentő – egyenesen a
magyarság identitásjelölőjeként53 tekinthető – ivással egybekötött mámoros állapot lesz az,
ami az ént elválasztja önnön eredetétől. Az adott esetben Ady „magyartalanságát” érintő
közkeletű vádak érvényességét is megkérdőjelező rész implicit módon tehát nemzeti identitáshoz való viszony újrafogalmazására emlékezteti a saját örökségétől elidegenedett beszé-

51

52
53

Nem pusztán a nevetés aktusának illokúciója (azaz érzelmi-motivációs háttere) kérdéses, hanem a
tárgya is: eldöntetlen, hogy az átadás gesztusa, vagy annak tárgyi elemei késztetik a Kajánt kacagásra.
Nietzsche, Így	szólott	Zarathustra, 285.
Ismeretes, Ady 1908 elején a Nyugatban részletekben megjelent „példátlan tanulmányellenes tanulmányá”-ban, A	 magyar	 Pimodánban a magyarságtudatot a borivás ősi kényszerével kapcsolta
össze. Mindez a cikkben félreérthetetlenül annak művészi vonatkozásában mint a „távolabbra látás”
előszobája válik kitüntetetté. („Én a magyar Pimodánról akarok írni most, arról a kényszerről, mely a
tatáros, turkos magyarokat, ha magyarok s egy kicsit zsenik, beleviszi az ivásba.” AEÖPM IX.,	157.)

2019. július–augusztus

145

„

lőt: fel-felcsendülő kérdéseivel az én – a Kaján „útmutatása” nyomán – voltaképp arra keresi
a választ, mi az, ami ebből a hagyományból, a kimerült, határaihoz érkezett nemzetkarakterológiából átmenthető, megújítható. Persze nem, ahogy a kérdésben rejlő válasz alapján a beszélő is sejti, az anakronisztikus „bor- és véráldomás” ősi kényszere kell, hogy termékennyé
tegye a „kisajtolt magyar rögöt”, de nem is pusztán, ahogy Ady bírálói előszeretettel emlegették, a „nyugatimádat” magyarságtagadó gesztusai (még azzal együtt is, hogy az ősmagyar jegyeket őrző Kaján nyugat helyett keletről érkezik). Az	ős	Kaján	éppen azt tanúsíthatja, hogy
– egybehangzóan Ady másik híres verssorának üzenetével („Én nem vagyok magyar?”) – ha
valami valóban jogot formálhat a nemzeti öntudat kifejeződésére, akkor az semmiképp sem a
(gyakran muzeális) örökség reflektálatlan ismételgetése és nem is, ellenkezőleg, a múlt megtagadása, hanem sokkal inkább a hagyomány befogadóvá, nyitottá tétele új impulzusok iránt.
Ady egyfajta művészi ars poeticájának is tekinthető verse abban a tekintetben is megmarad
„újnak” és „magyarnak”, hogy a mámor felszabadító hatását, az önmagát művészetté avató
kivételes egyéniség kultuszát hirdető nietzschei imperatívusz jelzetten magyar perspektívából fogalmazódik meg: mintegy Nietzsche ellenében,54 ugyanakkor A	magyar	Pimodán	szellemében	az alkoholmámor által érhető el a művész számára az önfelejtésben történő önmagára találás és létének legmélyebb titkaihoz való közelférkőzés.55 Utánzóból „valódi” művészszé ennek fényében csak azáltal válhat az én, hogy az önelvesztés félelméről árulkodó, a mámor értelmét firtató kérdések („Miért igyak most már rogyásig?”) helyét a mámor igenlése
mint az önmegtalálás lehetőségfeltétele foglalja el. Az önazonossá váláshoz azonban, ahogy
Nietzsche Zarathustrája is mondja tanítványainak, előbb mindenkinek el kell veszítenie magát.56 Ady költőfigurájának mindehhez, ahogy fentebb már szóba került, saját művészidentitásának elidegenedésén keresztül vezet az út.
A költői „hagyaték” önfelmutató soraival indító („Uram, van egy anyám: szent asszony.”),
valamint az azt követő szakasz, a monológjelenet korábbi versszakaihoz hasonlóan, az én individuális határainak megrajzolásával kezdődik, benne a művészösztön azon apollóni formája jut hanghoz, ami hangsúlyozottan az önkimondás feltételéhez köti a műalkotás létrejöttét.
A beszélő megjelenítette lírikus, mintegy A	 tragédia	 születése	 alapképlete jegyében, a saját
perspektívájának béklyójától szabadulni nem tudó „szubjektív művész”-t viszi színre: a költői
teremtésről tett kijelentések egyenesen az „empirikus-reális ember énjének” deixiseire épülnek rá („Uram, van egy anyám: szent asszony.”). Arról nem beszélve, hogy a múzsára tett direkt utalás („Van egy Lédám: áldott legyen.”) sem mást, mint annak (névhez, archoz rendelhető) létrehozóját rögzíti a költemény terében, s így mintegy a beszélői szólammal azonosítható szerzői én is kikerülhetetlenül részese lesz a jelentésképződésnek. Ez a nyilvánvaló re-

54

55

56

Ismeretes, Nietzsche tartózkodott a szellemi teljesítményre nézve romboló hatású alkoholtól, ahogy
ennek írásaiban is többször hangot adott. Hozzá hasonlóan Baudelaire is szkepszissel tekint a „hamis reményt” keltő ajzószerekre, és a narkotikumok jótékony hatásának elemzésén túl foglalkoztatta, hogyan érhető el ez a mámor pusztán a művészet által. Erről bővebben lásd Smitmans-Vajda, i.	m.,
49−83.
Aligha lehet véletlen, hogy Nietzsche említett, nevezetes axiómája (a művészi autonómia vonatkozásában) majdnem szó szerinti idézetként felbukkan az Ady-publicisztikában („De vigasztalásul, narkózisul, csak éppen annyit akartam és akarhattam, hogy legyek	az,	ami	lehetek.” [kiem. H. Á.] AEÖPM	
IX., 170.).
Nietzsche, i.	m.,	98.

„

146

tiszatáj

ferenciális vonatkozás azonban aligha teszi könnyen feloldhatóvá a vers összetett struktúráját, még ha Ady korai költészete felől valóban önparodisztikusnak is tekinthető a központi
alak „pálfordulása”, melynek során a mámort görcsösen távoztató költőfigura a Kaján szellemében végül képes eljutni a mámoros önfeledtség vágyott állapotáig, valóban tekinthető
művészi vallomásnak. A beszélő itt olvasható költői önmeghatározása az „életet elviselhetővé
tevő” „tragikus megismerésnek” éppen azt a komponensét nélkülözi, ami a modern embert
egyáltalán a művészetek irányába57 tereli. Az öntudat kontrollja alól kikerülni képtelen, a létezés alapvető reflektív viszonyulását58 csupán ideig-óráig, „álom-villanások” erejéig hátrahagyni képes művész-figura jelzetten innen van még tehát annak belátásán, hogy a „művészet mint az élet egyetlen metafizikai tevékenysége” egyedüliként hivatott túlmutatni az ember határain, és általa (hangsúlyozottan csakis esztétikai	jelenségként) a világ „örök igazolásához” lehet hozzáférésünk.59 Az álom mint az apollóni művészetszemlélet „paradigmatikus
esete”60 és egyszersmind mint a mértéktartó alkotás jelölője éppen az élet intenzitásának
élményével marad adós, a létezés – és vele együtt a pusztulás – borzongató mélységének tapasztalatával, melynek médiuma a „dionüszoszi” művész. A korábbiaktól eltérően az immár a
mámorban való feloldódás képességére vágyó, a lét fenyegető teljességének élményétől csak
látszólag szabadulni igyekvő én („De, íme, el akarok esni / Az asztal alatt / Ezen a viadalon”)
ezen a ponton nem csupán az eksztázist igényli a dionüszoszi áradat akceptálásával, hanem
az önnön életét művészetté avató géniusz „szenvedéstörténetét”61 is. Az álomképeivel pusztán saját lelkének tartalmát felmutatni hivatott „mértéktartó” költői kifejezésforma, mely
alapjaiban határozta meg a fiatal Ady lírafelfogását, noha „az életet élhetővé és élni érdemessé”62 is teszi, aligha vezet annak mélységét láttatni képes, tágabb érdeklődésre számot tartó
(„Van egy pár álom-villanásom, / Egy-két hívem.”), önmagán túlmutató művészi teljesítményhez. A „dionüszoszi	 kiváltotta hatás”63 által elbizonytalanodó művészidentitás („Volna
talán egy-két nótám is” − kiem. H. Á.), ami már – az önjelentéktelenítés gesztusain keresztül –
az apollóni én kontrollvesztésének jeleit mutatja, a szubjektivitás „förtelmes mocsarának”
terméketlen terepéről fokozatosan mozdul el a mértékfelettiség	igenlése felé. Az elbocsáttatás kérése („Ne igézz, ne bánts, ne itass. / Uram, én többet nem iszom.”) a vers ezen szakaszában már nem a létezés eksztatikus tapasztalatát kívülről szemlélő én szólamából fakad:
már nem a haláltapasztalattal vegyes „tragikus megismerés” elől visszahátráló ént láthatjuk a
hárítás gesztusai mögött, hanem a mámor „ős bizonyosságának” kikerülhetetlen szemléletmódosító, önelvesztő hatásának elismerését. Innen nézve a művészi identitás felett érzett

57
58
59
60

61
62
63

Biczó, i.	m., 46.
Uo., 58.
Nietzsche, i.	m.,	63.
Ismeretes, Nietzschénél az apollóni művészetszemlélet az álommal jellemezhető, annak úgyszólván
„paradigmatikus esete”. Vö. Nietzsche, A	tragédia	születése, 28.;	Isztray, i.	m., 44.
Biczó, i.	m., 54.
Nietzsche, i.	m., 31.
„»Titáninak« és »barbárnak« tetszett az apollóni görög számára a dionüszoszi	kiváltotta hatás is: noha egyúttal nem palástolhatta maga előtt, hogy bensőleg ő is e bukott hősök és titánok rokona. Sőt
ennél többet is éreznie kellett: azt, hogy egész létezése s annak minden szépsége és mértékletessége
alatt gyötrelmek és a tudás ingoványa rejlik, amire e dionüszoszi hatás most ismét ráébreszti.” Uo.,	
51−52.

2019. július–augusztus

147

„

„csömör” és „irtózás” csak első pillantásra tűnhet az én részéről vereségnek: még ha kifejezésformák szimbolikus küzdelemként is értjük a vers nagyjelenetét, a Kajánnal szemben
alulmaradó, individuumának határait immár felszámolni, Nietzschével szólva, az „önmagát
felülmúlni” képes én a csalódás szemléletváltó, folyton megújító64 hatásán át valójában a saját művészi út megtalálásának lehetőségéhez jut hozzá. Alighanem a dionüszoszi mámor eluralkodásának fordulópontját jelzi a mértéktartó individualitásának tudata fölötti hatalom
elvesztéséről árulkodó teátrális mozdulat („Földhöz vágom a poharam. / Uram, én megadom
magam.”).65 Az ős Kaján képviselte határsértés, melynek borzongató idegenségét az eddigiekben az én hol értetlenül szemlélte, hol pedig igyekezett távoztatni magától, az önfeladás kitüntetett jelenetében válik számára átsajátíthatóvá. Hogy mindez a két fél bizonyosfajta egylényegűségét is feltételezi, az a Kaján árulkodó gesztusából is kikövetkeztethető. Noha említettük, a nevetés távolról egyértelmű vonatkozása nem teszi rögzíthetővé kettejük relációját,
mégis, a vers elején látott „gúnyos arcú” figura részéről okkal feltételezhető felülnézeti perspektíva, különösen a mámort távoztató én – a körülötte kulminálódó Élet („Robogva kár, kel,
fut az Élet / Énekes, véres és boros / Szent korcsma-ablakunk alatt”) teljességének megragadására szemmel láthatóan alkalmatlan – művészi eszközeinek láttán. Ezzel szemben a vers
végi nevetés már egy leginkább baráti vagy bajtársi mozdulattal („Vállamra üt”) kapcsolódik
össze, ami kevéssé utal a másik fölötti hatalomra, sőt a beszélő legyőzetése helyett sokkal inkább annak elismerése, mondhatni az immár önmagává váló fél győzelme kaphat hangot.66
A művészet „látszat-szépsége”,67 egyszersmind az én önkontrollja alóli felszabadulás,68 ami
az utánzó művész részéről valóban tekinthető az önmagát felülmúlni képes alkotó felé tett
lépésként, persze nem mentesíti az ént az önelvesztés alapvetően borzongató tapasztalatától.
A „csömör” és „nagy irtózás” azonban, ami a beszélő korábbi tudatos énjével szembeni meghasonlását és az öntudatlanul megtapasztalt „igazság”-ot követő kijózanító undort69 is jelezheti, éppen attól nyeri el erejét, hogy az én e felforgató hatású mámoros állapot által döbben
rá, „mindez voltaképp nem is olyan idegen neki, hogy − igen, e dionü szoszi vilá got az ő apollóni tudata csupán fátyolként leplezi előle.”70
Az identitás elvesztésének és megtalálásának fentebb szóba hozott nietzschei vonatkozású paralel játéka, ami a két fél „küzdelmének” lehetséges olvasatát adja, az utolsó versszakban a Kaján távozásával és az én halálával ér el csúcspontjára. Mindez azonban aligha világítja meg evidensen a vers voltaképpeni történéseit. Nem könnyű választ adni ugyanis arra a
kérdésre, hogyan is értsük a dionüszoszi áradat által elragadott én pusztulását a létezés két64
65

66

67

68
69
70

Vö. Sutyák Tibor, Zarathustra	útjai = Így	szólott	Zarathustra, 543−554.
A pohártörés mozzanata előfordult már A	Szajna	partján	című versben is. Aligha véletlen, hogy éppen ez a jelenet − „A bor ad álmot / S a poharat összetöröm” − ismé tlődik meg Az	ős	Kajánban mint	
a józanság és az önfeledettség, a létezés kétféle alapállásának közeledése, a kettő kontaminációja.
Hasonlóképp a „meghajlás” az én részéről nem feltétlenül az alávetettség értelmében tünteti ki
a „megadást”, hiszen maga a meghajlás éppúgy lehet az elismerés, mint az erőfölényt jelző hódolat
jele.
Nietzsche másutt a „látszat tükrének” metaforájával érzékelteti a distanciát tartó, a benne való feloldódástól tartózkodó művész és a képpel eggyé váló lírikus alapvető különbségét. Vö. Nietzsche, i.	m.,	
56−60.
„[A]z individuum, minden határával és mértékével beleolvadt a dionüszoszi önfeledtségbe”. Uo., 52.
Safranski, i.	m., 65.
Nietzsche,	i.	m.,	41.

„

148

tiszatáj

féle szélsősége közt ingázó, az idegen és az ismerős vonzásának és taszításának kiasztikus
tapasztalatában részesülő beszélő esetén, aki egyszerre látszik visszatérni a „pogányságot”
mintegy távoztató keresztényi értékrendhez71 a feszület szimbolikája által és látszik a dionüszoszi mámortól még halálában is átszellemültnek („S én feszülettel, tört pohárral, / Hült
testtel, dermedt vidoran / Elnyúlok az asztal alatt.”), lévén a vég egyaránt kérdésessé teszi a
mámorban történő önmegtalálás sikerét és a megőrzött identitás (és az ahhoz való visszatalálás) legitimációját. Azt látjuk, a Kaján mint a beszélő „másika” távozásával az én alapvető
létlehetősége szűnik meg: úgy is, mint apollóni és úgy is, mint dionüszoszi figura. Innen nézve úgy tűnik, az egymással/egymás ellen folyó „torna” végét jelentő szétválás a vers zárlatának kulcsmomentuma: az ellentétet jelentő másik „megszűnésével” válik a saját valóban kontúrtalanná. Nem pusztán a vers hátterében bizonyosan jelen lévő nietzschei kereszténységkritika és ezzel párhuzamosan az élet kultusza kap tehát hangot a műben, hanem a kétféle
szimbolikus alak elválaszthatatlansága. Amennyiben nincs mámor, úgy nincs józanság sem
(és fordítva): a jelenet végén látható pusztulás innen nézve nem győzelem és nem vereség,
hanem, a vers vállaltan művészetfilozófiai távlatában, az igazi műalkotás létrejöttének elvesztett lehetőségfeltétele, amelynek tehát éppen annyira szerves része a Dionüszosz által
képviselt önfeledt dinamizmus, mint az élményt műalkotásba fordítani képes apollóni karakter.72 Összegezve és némileg leegyszerűsítve, Az	ős	Kaján	című nagyszabású költeményben e
kétféle, egymást egyszerre korlátozó és kiteljesítő művészi erő, a látás és a láttatás képességének az apoteózisát láthatjuk, az „önmagát esztétikai jelenségként megértő”73 kivételes
egyéniség kultuszát, aki egyszerre hivatott az élet felfokozott megélése révén a dolgok mélyére látni és képes ennek a rettenetét jól formalizált szavakba önteni.74 Így még ha a Kaján
által képviselt vitalitás is értékelődik fel a versben az enervált művészfigura ellenében, a zárlat arról tanúskodik, ha az individuumát őrző alkotót nincs, ami az identitás dionüszoszi felbomlásának örvényéből, szubjektumának átmeneti felfüggesztéséből visszahúzza,75 úgy az
apollóni nyugalom „védőburka” nélkül végső soron nem lehetséges erről az elragadtatottságról a művészet nyelvén számot adni. Dionüszosz tehát csak alteregója révén képes teremtő
– és nem pusztító – energia forrásává válni: hiába kerül közel, ahogy Nietzsche fogalmaz, az
„ős-eggyel”, a „világ szívével” való összeolvadás felforgató tapasztalatához az én, a Kaján távozásával megszűnik az az ellenerő, ami a létezés mélyére pillantó megszólalót képes önmagához visszahúzni, így az önazonos művészi kifejezésért folytatott „torna” (az „összecsapás”
szimbolikus elemeitől – „feszület”, „tört pohár” – övezve) az arcra íródott eksztázis terméketlen állapotával zárul.
71

72

73
74

75

Sümegi István elemzése hangsúlyos szerepet tulajdonít a keresztény szimbolikának, olyannyira,
hogy egyenesen a kereszténység tűnik számára a Kaján fő ellenségének a beszélő számára, aki
ugyancsak a keresztény értékek felé hátrál vissza a Kaján kísértése elől. Vö. Sümegi, i.	m., 683, 688.
„A műalkotás Nietzsche felfogásában egyszerre van ráutalva a dionüszoszi és az apollóni szférára.”
Vö. Biczó, i.	m., 60.
Uo.	
Az emlékezők, például Révész Béla tanúsága szerint a vers egy napokon át tartó, lázas alkotói folyamat eredménye: „[Ady] bezárkózott a rue de Constantinople-i szálló kis szobájába, három nap ki se
mozdult, hevert az ágyon: a versen dolgozott.” Vö. Király, i.	m., 540. 	
„[A] dionüszoszi áradatot megtöri az apollóni gát; és csak a gát és az áradat, a visszafogás és a kábulat kettős energiájából jön létre az eksztázis magas kultúrájú, megszelídített művészete.” Sloterdijk,
i.	m., 64.

2019. július–augusztus

149

„

Az önazonos művészi egyéniség elsajátításának mitizált drámája, melynek a vers önreferens elemei folytán egyik résztvevője maga a szerző, különösen fontos ars poetica-jellegű
szöveggé avatja Az	ős	Kajánt. A vers voltaképp – felidézve Ady későbbi, költészetéről alkotott
definícióját76 – a saját hang megtalálásának a történetét viszi színre; ehhez pedig a mámoros
állapoton keresztül vezet az út. A lét korlátlan, kötöttségek nélküli megismerése a századfordulós esztétikában nem példa nélkül álló módon77 a költészetet magától értetődően irányította a szubjektumról alkotható konvencionális igazságok elvetésén át az élet közvetlen megtapasztalása általi újfajta érzések, „jajok” megfogalmazása felé. A narkotikumok jelentette
mámoros feloldódás, a tér- és időbeli korlátokon túli én- és világtapasztalat78 frissíti fel a költői nyelvet és fordítva: a líra avatja művészetté az életet.79 Innen már könnyebben belátható,
miért éppen az Élet és a Költészet fogalmainak egymást magyarázó összefonódottságával válaszolt Ady Földessynek a Kaján titkát firtató kérdésére. A Nietzsche útmutatása jegyében
önmaga szabályait követő művész az ember rejtett lényegéhez férkőzhet hozzá, ez azonban
nem történhet meg anélkül, hogy, miként Zarathustra mondja, „hamuvá ne válna előbb”.80
A szubjektív lírikusból e költői „torna” során egyfajta dionüszoszi figurává átlényegülő beszélőt színre vivő versben a költészet valóban mint az ember egyedüli metafizikai tevékenysége
ismerhető fel, mely által az én képes önnön határain túllépni, és mintegy szubjektumból objektummá, a szónak eredeti, látnok értelmében médiummá válva elérhetővé lesz számára a
tapasztalati valóság látszat-világán túl az élet teljessége, Nietzsche szavaival, a „ténylegesen
létező”. A művészi öntudatra ébredés azonban, ami nem független a sajáttól való elidegenedés élményétől, Adynál, ahogy említettük korábban, jelzetten nem a költői örökség totális
felszámolásával jár együtt. Más versekhez hasonlóan Az	 ős	 Kaján	 sem a nemzeti-kulturális
identitást eltörlő erőként viszi színre az idegen szellemi áramlatok termékenyítő hatását.
Annál is inkább, mivel itt éppenséggel a tradíció jegyeit őrző Kaján tűnik fel az önmagától, saját múltjától eltávolodott, öltözékében is egy másik kultúra jegyeit magára erőltető „zsakettes” én számára egyfajta önmeghasonlás forrásaként, mintegy arra figyelmeztetve, hogy

76

77

78
79

80

„Ezek a versek az érzés drámái, a belső rettenetek új jajai s ezekből nem lehet se népdalt, se egyébfajta kipróbált melódiát csinálni: ezek új muzsikát követelnek, Ady-muzsikát.” Vö. AEÖPM	X., 253.	
A hétköznapi érzékelést felértékelő (ópium)mámoros állapotról ekképp ír Csáth Géza Ópium	 című
szövegében. „Ekkor ismerjük meg az élet mély értelmét, és világosak lesznek előttünk a homályok és
sötétségek. A hangok, mint finom és üde leányajkak, csókolják végig a testünket. A színek és vonalak
új, ősi tiszta természetükben rezegnek agyunkban és a gerincünkben. És most, hogy nem	hasonlíta‐
nak	 többé	 azokhoz a színekhez és vonalakhoz, amelyeket szemeink láttak: megmutatják nekünk a
formákban rejlő nagy titkokat.” Csáth Géza, Ópium = Uő, A	varázsló	halála, Szépirodalmi Kiadó, Bp.,
1982, 191.
Vö. Baudelaire, i.	m., 528.
Művészet és élet szoros kapcsolatát mutatja a nietzschei művész-metafizika híres tézise is: „a világ
csakis esztétikai	jelenségként nyeri el örök igazolását” (kiem. az eredetiben). Uő, A	tragédia	születése,
63.	 Ismeretes, Nietzsche 1886-os Önkritikájában kifejtette, ifjúkori művével az alapvetően életelle‐
nességet	tanúsító (s ennek jegyében „minden művészetet a hazugság birodalmába utaló”) keresztényi etikát felülíró „művész-istent” kereste, aki képes az élet „esszenciálisan” nem morális kifejeződésében az életöröm páratlan energiáit felfogni. Uo. 5−24.
Nietzsche, Így	szólott	Zarathustra, 75.

„

150

tiszatáj

a nyugat vágyott idegensége is egyhamar az identitás elidegenedésébe képes átfordulni.81
Ezzel együtt (a Kaján anakronisztikus megjelenését látva) magától értetődően a múlt átsajátíthatósága sem jelentheti a megújulás lehetőségét, így a vers fő tétjének tekinthető művészi
önazonossá válás – ami sosem jár végül az önmegtalálás örömtáncával82 – és egyszersmind a
létrejövés és a megsemmisülés körforgását, azaz a lét tragikus megismerését lehetővé tevő
művészet létrejötte a létezés két szélső pólusának (múlt-jövő, mámor-önreflexió, dinamizmus-nyugalom, ritmus-dallam) együttes energiájából jöhet csak létre.
Összegezve, a fenti elemzés azt igyekezett megmutatni, miként vezeti el Az	ős	Kaján beszélőjét az individualitását megrögzötten őrző, külsejében is parodisztikus művész-figurából
a letargián és a „csömörön” át a szubjektivitás közvetlen tapasztalati valóságának felszámolása, pontosabban felfüggesztése az élet valódi intenzitásélményének felismeréséig; annak
befogadásáig, ami a dionüszoszi mámorral, az önfeledéssel elérhető művészi tartomány alapját képezi. Ennek az útnak a végén, az utolsó szakaszban pedig már azt a látnokká	vált művészt látjuk, aki saját érzékszervei jelentette korlátain túljutva énjét immár mint az örök létezés tükörképét ábrázolja, melyen át egészen a dolgok lényegéig látni: az asztal alá bukó figura
cselekvőből öntudatát vesztett dermedt testté rögzül, mintegy saját szenvedése árán válva –
mások számára szemlélhető – teremtő alkotóvá. Benne tehát már nem az én, hanem a fájdalomból és gyönyörből kevert, életet és halált egymásba forrasztó83 dionüszoszi eksztázis szólal meg, mely tehát nem a kicsapongást emeli rangra, hanem ami „az újjászületés, a halhatatlanság vágyának”84 ad hangot. Mintha „kimondván az »én« szócskát, önmagáról beszélne, e
látszat minket már nem ejthet tévedésbe […] Csak mikor a művészi nemzés aktusa során a
géniusz a világnak ezzel az ős-művészetével összeforr, akkor tud csak meg valamit az örökké
egylényegű művészetről; mert ebben az állapotában ő most csodálatosképpen olyan, mint az
a mesebeli szörny, aki megfordítja a szemét, és önmagát nézheti; most egyszerre szubjektum
és objektum, egy személyben költő, színész és néző.”85 Az	ős	Kaján	vállaltan útkereső vers: a
művészi (ön)kifejezés legitimmé, a romantika után ismételten funkcionálissá tételének, egy
újfajta esztétika érvényességének olyan tudatos megalapozása, melyhez aligha van fogható a
századforduló utáni magyar lírában.

81

82
83
84
85

A művészetek előrehaladására nézve termékeny feszültségével is magyarázható, hogy a Kaján kelet–
nyugat irányú mozgást végez, „pogány tornákat” is csak ott, vagyis nyugaton érdemes tartani, ahol
tehát annak fordítottjával való találkozás történhet meg.
Sloterdijk, i.	m., 72.
Halász Előd, Nietzsche	és	Ady, Ictus, Budapest, 1995, 119.
Smitmans-Vajda, i.	m., 60.
Nietzsche,	A	tragédia	születése,	59−63.

		mérlegen	 

HÖRCHER ESZTER

A macska költője – a költő
macskája
PETŐCZ ANDRÁS: A MACSKA VISSZATÉR

Orpheusz	Kiadó
Budapest,	2019
88	oldal,	1800	Ft

 

Petőcz András új verseskötetét legendáriumként vagy misztériumjátékként is lehet értelmezni. A macska és a költő kettősét szimbolikus és időtlen körben ábrázolja a szerző.
A szerző fokozatosan építi fel a mondanivalót, a metamorfózis konkrét és általános értelemben is főszerepet kap a
kötetben. Kezdetben a macska feketesége egyrészt a fizikai
küllemet jelzi (ezzel együtt a szerző utal a babonára is),
ugyanakkor kontrasztot képez a tisztaság jelenségével, a tisztálkodás gesztusával is. Mintha a macska állandóan arra törekedne, hogy megszabaduljon feketeségétől, tisztátalanságától, valamiféle általános értelemben vett mocskosságtól.
A tisztaság azonban a szellemi, jellembeli tisztaságot, morális
tisztaságot, lelki tisztaságot is jelenti.
A költő alakja és a szerzői én elkülönül a kötetben, az
előbbi a könyv egyik szereplőjeként van jelen, és a macskával
együtt párhuzamosan léteznek az ábrázolt világban. A szerzői, azaz a petőczi én itt nincs még jelen. A változatlanság ellenére Petőcznél nyomon követhető az átalakulás mind a költő, mind a macska személyében, mely a szövegközlés mentén
kirajzolódik. A macska szemében kezdetben „egykedvű szomorúság” ül (A	 macska	 a	 teraszon), majd „villogó sárga szemekkel” (Képeslap,	ismeretlen	földről) jelenik meg, végül pedig sötéten izzik (Szigeten,	parkban). A macska lénye a halál
jelenlétével is asszociálható, individuuma kettősséget, többszörösséget tükröz, mindegyik lényegét egymás után és nem
egymás mellé rendelve mutatja be a szerző. Ez a lényegiség a
macska titokzatosságát, a fekete bunda selymét, a lágyságot,
a feminin vonalakat foglalja magába. Hordozza ugyanakkor
az együttlét és a másik lényegét, jelképezi a szemben lévőt, illetve a mellette-lévőt. A halál és meghalás mentén körvonalazódó ontológiai sáv, melyet Petőcz megjelenít, megtartja
a szereplőket egy, az életből a semmibe tartó mezsgyén. Ez a
mezsgye afféle leállósáv, köztes, álomszerű léttér. A költő

„

152

tiszatáj

benne még ember, még személyiség, de már csak szemlél, figyel, majd vegetál. Még lételeme
a versírás, a költészet, de már képtelen valódi fizikai cselekményekre. Elmúlásának egyik
alapja a versírás abbamaradása lesz: az	a vers készül el, de „létezik-e egyáltalán” (A	macska‐
kölyök	lábnyomai). A vers nincs, ő maga pedig: „Észre sem veszi, / ahogy elköszön tőle mindaz, ami fontos volt valaha” (A	macska	a	teraszon).
A szerző az elmúláshoz, egzisztenciális vonalhoz egy másik fontos fogalmi egységet köt
a lábnyomok ábrázolásával, melyek hol sárosak (A	 macskakölyök	 lábnyomai), hol pirosak
(A	macskakölyök	 a	 háztetőkön). Tovább vezetve ezt a gondolatmenetet, ezek a lábnyomok
egy ponton már nem a macska nyomai. A háború jelenségére, a pusztulásra utal jelképesen,
mely a világ mindenkori tisztátalanságára, az ember embertelen viselkedésére mutat. Többek között közeli párhuzama Somlyó egyik sorának („Háborúk őrjöngtek távol s közel, őskori
hüllők mintájára születtek acélból szörnyetegek” – A	semmittevőhöz).
Az idő és a macska egyaránt felmászik	a költőre. A változatlanság, mozdulatlanság és időtlenség dramaturgiájában Petőcz azt is kifejezi, mintha a világ a költővel együtt megdöbbenne
egy pillanatra, és ez okozná mindkettejük megszeppent dermedtségét. Rácsodálkozik vala‐
mire	valahol. Petőcz érzékletesen ábrázolja, hogy a valaholok	és	valamelyek mellett a valamik
és valakik hogyan testesülnek meg. Ezek a valamik és valakik egy időfolyam vagy kronológia
nélküli helyen léteznek, ahol a költő is él, a macska társaságában. Később a macska hiánya
annak a valakinek	 a hiányát is szimbolizálja, aki valaha a költő mellett állt, volt. A jelenléte
pedig egy kezdetben tetsző és megnyugtató jelenlét volt, de az eltávolodása, eltűnése megbontja a tér rendjét. A költőt egy ponton túl már maga a halál kíséri a macska képében, például a kietlen kastélyban, de a pálmafák környezetében is (Khatul,	a	macska). A költő fázik és
remeg is a „macskameleg hiányától” (A	macska	távozása). A hiány és a jelenlét dichotómiája
fizikai és lelki pusztulást idéz elő. A visszavárás mozzanata azonban a fizikai és lelki javulást
segíti elő, életben tart. A hiányábrázolás a költészet hiányára is vonatkozik. Mintha a költő
lelke veszne el a verssel együtt. „Az idő nem / változik. Az idő és a tér, soha… A hiány állandósult. A torokban ott / a fájdalom, ott a kedvetlenség” (Gondolat,	 mindennap). A fájdalom
ugyancsak a fizikai és lelki kapcsolatra vonatkozik, utalhat a sírás fizikai görcsösségére, mely
egyszerre jelentkezhet nagyon jó vagy nagyon rossz inger, érzés hatására is. Ez az állandósult
fájdalom és szomorúság kíséri a költőt. „Semmilyen / erő nem hozza vissza azt, ami elmúlt”
(Gondolat,	mindennap).
Az állandóság a költő sajátja („belül	minden mozdulatlan” – A	macska	és	a	költő). A macska nemcsak a halál, hanem az idő megszemélyesített képe is a költő mellé rendelve, illetve a
költő időbeliségével ellentétben: mozog, szavak nélkül kommunikál a költővel, nyújtózik, sétálgat, figyel, majd „örökre elhagyja egykori barátját, a költőt” (A	macska	és	a	költő). Figyelme,
valamint a szerző által kifejezett kontemplatív magatartás mintha több világ múltjai közül az
egyikre vonatkozna, mintha valóban fentről	 sikerülne mindent belátni: korokat, világokat,
melyek emberfelettivé emelik mind a költő, mind a macska lényét. A magasság, a fentről lefelé szemlélés, a vertikális mezőben levés	megerősíti a különleges térbeli sík alakulását, mely
fizikai kontrasztot képez a valóságos térrel (A	költő	a	magasban). Ez vertikálisan adódik az
élet és halál közötti titokzatos mezsgye, a horizontális kiterjedés mellé. A végtelen	magasság‐
ból	lefelé, és a lent,	a	mélyben kontrasztja mitológiai vagy evangéliumi előrejelzéssel hirdeti a
pusztulást: „A költő a magasban ül, karosszékéből nézi, / hogyan is múlik a mindenség körülötte” (A	költő	a	magasban).	

2019. július–augusztus

153

„

Petőcz újabb szimbolikus felvetésében a megtestesített vagy megszemélyesített halál
mindig áldozatokra vadászik, mindig lecsapni készül. Petőcz ezen a képen keresztül érdekes
metaforát fogalmaz meg: a macskát (ahogyan bizonyos helyeken a saját isteni-emberfeletti
létezését, kívülállóságát is illusztrálja), olyan lényként ábrázolja, aki a „patkányra gondol,
amelyik elpusztult aznap” (Khatul,	a	macska). Az áldozatokra vagy áldozatiságra és a pusztító
önkényes szerepére utalva a szerző távolabbról a népirtás vagy az általában vett emberölés
önkényességére is utal. A gonoszság, a hidegség terjed, mint a macskában is ott lévő tulajdonság, szinte attribútum, de ez alapvetően az ember sajátja is – sugallja a szerző. A költő a
pusztulást és pusztítást nem tudja megakadályozni, csak figyel és néz, mi történik a világban,
valamint körülötte. A patkányok	 olyan embereket, áldozatokat is jelképezhetnek, a szerzői
szóhasználatból kiindulva, akik éppen a morális értelemben vett rossz hordozói, és a macska
afféle jótevőként ezek elpusztítására, kiirtására törekszik. Petőcz érzékelteti: hogyan dönthet
bármi vagy bárki mások életéről, sorsáról, helyzetéről, ki az áldozat, mikor és ki által válik
azzá, mi az élet és az elmúlás folyamata. A megfigyelés vagy kifigyelés cselekményén keresztül a költő és a macska egymás áldozatává is válhat, ezáltal össze is olvadnak.
A költői kontempláció kapcsán a láss, ne csak nézz elve érvényesül. A költő vak. A szemlélés és figyelés motívuma itt csak látszólagosan kerül egymással ellentmondásba. A vakság elsősorban a nem észrevett gesztusokra, az elmulasztott figyelemre vonatkozik, a kontemplatív és tudati-képzeleti figyelésre és a látásra csak másodsorban. A költő nem vette észre, korábban hol hibázott, és nem veszi észre, most hol vét. Elgyengül, fizikai, szellemi és lelki értelemben is. Gyengülésének utat ad. Nem törekszik megerősödni ebben a helyzetben, rendszerben. Hagyja, hogy a mély, hangtalan kastély vagy a szecessziós kövezetű terem, az egész
tér, melyben benne van, beszippantsa. Engedi, hadd legyen ez a tér mozdulatlan és állandó.
A tér és (kastélybeli) terem somlyói képet idéz („nézel utána irigyen, mint nagy báli teremben” Somlyó György: A	semmittevőhöz). „A költő csak néz, de nem lát semmit” (A	macskakö‐
lyök	a	háztetőkön), míg a macskakölyök „a háztetőkről figyeli / a várost, az eget, a végtelen
univerzumot” (A	macskakölyök	a	háztetőkön).
Parafrázisai által Petőcz utal Ady Endre és Léda kapcsolatára (Elbocsátó	szép	üzenet,	Pá‐
risba	 beszökött	 az	 ősz), és Párizsra. A költő a mindenkori hiányt Léda hiányával asszociálja
(Párizsban	a	macskák): a szerelem, a másik, a lehető legszorosabb lelki és testi kapcsolat hiányával. Sorsát azonban kénytelen elfogadni mind az elmúlás, mind a hiányérzet tekintetében:
„és senki nincs, ki veled sorsot cserél” (Párizsi	anziksz). A halált hozó macska a testileg, szellemileg és lelkileg elhaló költőt közvetlen módon tartja benne ebben az idő és összefüggések
nélküli szférában. A realitás és a más-világ összefolyik, nincs belőle kiút („nem	 lehet	 okod	
visszatérni	már”	–	Párizsi	anziksz). A valaki-valami-valahol hármasa (Most	minden) még misztikusabbá emeli ezt a szférát, de engedi, hogy teljes virtuális utat járjunk be, például a kastélyban a szimbolika és képiség segítségével.
A léttéren belül Petőcz kiemeli a kastélyt, mint helyszínt, amely kafkai világba vezet el.
Ebben az egykor-volt legendajellege körvonalazódik. Többek között a macska szökése a lakásból új távlatokat nyit a megszokott mozdulatlanságban, és ez a kastély zártságát némiképpen feloldja. Pilinszky párhuzama jelenik itt meg (Trapéz	és	korlát). A költő a magasban
ül és szemlélődik, a macska társaságában, az „örökkétartó pillanat” (Pilinszky: Dél) és a
macska „vadállati figyelme” (Pilinszky: Dél) mellett. Petőcz a megvénhedt Isten helyett most
a megvénhedt költő képét festi meg	(Képeslap,	ismeretlen	földről). A kastély mély, hangtalan,

„

154

tiszatáj

üres zárt tér, de „valamiféle Éden” is (A	költő	és	a	kegyelem).	„Rejtélyes a Kastély, a falai mögött / fehér és szomorú ruhába öltözött / asszony, aki nincs” (A	Kastély	falai). A költő létezik
ebben a kastélyban, megy, jár-kel, kezében mindig egy darab papír. A macska öntörvényű, de
mégis a költő táplálja	őt, mintha belőle létezne, belőle élne, kettejük léte egymás függvénye.
Egyik a másik nélkül nincs. A kontempláció és a tudatos figyelés gesztusához is odarendelhető a kafkai megoldás: „K. ha a kastélyra nézett, néha úgy érezte, olyasvalakit figyel, aki nyugodtan ül, és maga elé bámul, még csak nem is a gondolataiba merülve... mintha egyedül volna... és mégis észre kell vennie, hogy figyelik... K. sosem látta még ott az élet legcsekélyebb jelét sem” (Kafka: A	kastély, 61). Petőcznél a hasonlóság a következőképpen szerepel: „A Kastély, a Kastély. Üres falak. / Hideg szél, zárt ablakokon által... A Kastélyban üres falak. Nedvesség / csorog alá, mintha megsápadt arcokon” (A	költő,	a	macska,	valamint	annak	bundája).
Az érzés, a testtelenség, az álomszerűség végül megrendítő képekben vezet el a halálhoz.
A Kastélyban „vége mindeneknek” (Az	elhagyatott). A fent és a lent váltakozása a költő nyugtalanságát, helykeresését fejezi ki, illetve erősíti ennek az álomszerű dimenziónak a szürreális voltát. Benne minden mozdulatlan és változatlan. Az egyre zártabb térből hermetikusan
zárt közeg lesz (Minden	mozdulatlan).
A nem-fizikai értelmű öregség és elmúlás szervesen épül fel a csend köré. A csend és a
magány elhatalmasodása, végzetessége jelenik meg (Nézed	az	esőt). Juhász Ferenc Babonák	
napja,	 csütörtök:	 amikor	 a	 legnehezebb című költeményét idézi meg soraival (Magam vagyok… A tér, mint kivilágított óriáskerék forog… Kék, sárga, zöld, piros eső zuhog.). Petőcznél
a következőképpen hangzik a magányhoz kapcsolódó egység: „Tompa csend / takarja be a
végtelent” (Nézed	az	esőt). A csendet olykor felváltja a zsongás, de továbbra is társul hozzá
a halál. A valamikor,	valahol	bizonytalanságot, nem egyértelmű teret és időt kifejező szavak
mögött ott a halotti, kiüresedett lét, mely az élőket is magával ránthatja (Üzenet	a	hegytető‐
ről).
A szerző további parafrázisaiban megtalálható a csorgó árok, a házfalakról csorgó vöröslő fájdalom párhuzama (Radnóti: Nem	tudhatom), vagy a „csak maradj magadnak” (Az	elha‐
gyatott) kiemelése (Csokonai: A	 reményhez). Ady stiláris párhuzamaképpen így fogalmaz:
„csak merengünk az elveszített kincsen, / s tobzódunk a végtelenített nincsben” (Majd,	ami‐
kor	az	uccán), a cím és a kezdeti sorok József Attila Reménytelenül című versét elevenítik fel.
A leginkább azonban Somlyó György versrészleteire adott párhuzamait érdemes kiemelni.
A kastélyhoz kapcsolódóan: „Mint ódon várkastély zord gót hegyek csucsán, legendás korokat idézve...” – írja Somlyó Apám	nyomában	1. című versében. A költészet, olvasás, írás világára általában utal Petőcz, melynek szintén van somlyói alapja (Somlyó György: Könyv	nélkül).
A költő is „megőszült... és bánatában ősz lett és öreg” (Vörösmarty: Előszó) vagy a „hol a költő” (Somlyó: Láttátok‐e?) asszociációk mind a petőczi szférának és benne a költő személyének a gondolati párhuzamai. Továbbá az időt körüljáró petőczi megoldásokra is találni előképet Somlyótól: „hogyha ezer vagy kétezer év ritkás közegéből / néznék vissza – ahogy beledermed e perc az időbe...” (Emlék	a	jelenről),	valamint a macska által belátott tér.
A „valamikor hozzá tartozott valaki, / aki ma már nem tartozik hozzá… nem tudunk
semmit... Semmit sem tudhatunk soha” (A	megtagadott	barátság)	Petőcz megerősíti a krisztusi vonalat a megtagadás gesztusán keresztül. Petőcz a kötetben megjeleníti tehát azt a költőt, aki magára hagyott krisztusi alakká változik, akit háromszor tagadtak meg (Somlyó
Györgynél a következőképpen áll a sor: „megtagadtál és megtagadtalak ki annyiszor tagadtad

2019. július–augusztus

155

„

meg magad” – Egy	marék	föld	Szabó	Lőrinc	sírjára	2.). A költő elidegenedés-érzése és magánya egyre erősödik (hasonlóan a szerző Az	írógépelt	félelem című verséhez). A halál megközelítése egyben az abszolút semmi felé közeledés párhuzama is: „Nem keresünk semmit ott,
ahol nincsen semmi” (Találkozás	a	Kastélyban). A lent és a fent váltakozásához hasonlóan a
kiüresedés mellé a szerző mégis odarendeli a reményt, annak a bizonyos valakinek	a misztikus jelenlétére várva.
Az isteniség	létmódja a mindent-látni (A	macskakölyök	a	háztetőkön) gesztusával egy világhatalmat, világi hatalmat is jelent. Morális értelemben pontos rálátást nyert a világra a
szemlélés és ítélkezés mozzanatán keresztül. Istenivé, átlagfelettivé vagy emberfelettivé
emelkedett. A mindent-látás cselekménye itt a kontemplációnak, vagy a költői vakságnak
mond ellent a verselés szempontjából. A kötet költője erősen, de nem makacsul ragaszkodik
ehhez (a szerző által megfogalmazott) létmódhoz, térhez az elidegenedés és elmúlás tudomásul vétele mellett. A macskakölyök „egyre hatalmasabb” (A	 macskakölyök	 és	 a	 költő), és
egyre hatalmasabb entitásként adódik egy	 istenség is, mint az individuum felett ítélkező.
Ezen a ponton a helyzet megfordul, és a szemlélőből szemlélt, ítélkezőből megítéltetett válik.
A költő egyre kevesebb idővel rendelkező, gyarló ember marad. A búcsúzás a másiknak,
a macskának szól, de jelenti a költő önmagától való eltávolodását is.
Petőcz maga mint szerző, szerzői én, egy ponton eggyé válik az ábrázolt költővel, és ezzel
együtt végső félelmét fejezi ki, mintha saját démonaitól akarna megszabadulni, vagy attól a
démontól, aki nem más, mint saját maga (Mirabeau‐híd:	elköszönés). Ez a félelem, a motyogás,
kibeszélés gesztusa végső, belső imává alakul. Nincs már jelen sem macska, sem költő, sem
Isten, csak egy pszichikai szempontból meghatározott emberi lény, emberi vonásokkal, aki
kiüresedésében, magárahagyatottságában imádkozik, és kéri a létező vagy nemlétező istent,
szabadítsa meg a gonosztól.

FÜLÖP-SZIGETEK PAVILON

„

156

tiszatáj

BERETI GÁBOR

Küzdelem a saját nyelvért
FEHÉR RENÁTÓ: HOLTIDÉNY

Magvető	Könyvkiadó
Budapest,	2018
104	oldal,	1999	Ft

 

	
Egy verseskötet karakterét legkézenfekvőbb módon az előzményéhez s a változást hordozó trend értékkritériumaihoz
viszonyítva lehet kibontani. Fehér	Renátó másodikként megjelent Holtidény és első, Garázsmenet, című kötetének az öszszevetésekor például hamar kiderül, hogy a két könyv közti
különbség kevésbé tematikus, mint inkább nyelvi jellegű.
Ebből a szempontból számomra elsősorban az a legfontosabb, amit egyébként korábban a recepció is kiemelt, s amit
találóan a nyitány	 a	 valóságra címszavakkal interpretált,
hogy míg szerzőnk nemzedékének egyes hangadói az úgynevezett poszthumán létezés poétikáját az én-eltűnés, a helytől,
időtől elszakadó örök útonlevés pszeudo-személyes identitáskonstrukcióival, a testfétis vagy a másik stb. idiomatizmusaival írják, addig költészetével Fehér Renátó azok köréhez
kötődik, akik munkáikkal az itt és most világához kapcsolódóan, annak teljességigényű esztétikai bemutatását kívánják
színre vinni.
Míg az előző irály a világ változását, a rétegződések sokasodásaként, az embert elnyelő töredékek megsokszorozódásaként, addig az utóbbi a gnózis, a megismerés munkájához
kötődő organikus mozgásként, fejlődésként éli meg. Az eltérő
világlátás eltérő esztétikai ideológiákhoz köthető.
Az utóbbi felfogás szerint, ahogy az ember a maga nyelvi
önmegnyilatkozása révén a nyelvvel (a nyelvében) mintegy
megismétli a természetet (a világból megismertet), a lírai
nyelv is úgy ismétli meg, ábrázolja, láttatja létünk kultúrává,
társadalmivá (művészetekké) szerveződött szegmensét. Ezért
a művészet hivatásának a kultúra, a társadalmi élet, nyelv által történő önmegjelenítését (alakítását) tekinti, s úgy véli,
hogy a költő számára ebből fakadóan mindez mint szó és világ önközlésének poétikai kihívása tételeződik, s hogy ebbéli
vállalását az esztétikum legmagasabb szintjén a költő akkor
teljesítheti, ha költészetében mindezt a maga sajátos dialektusú nyelve által viszi végbe. A Holtidény verseinek megszólalásmódjából szerzőnk legfontosabb, legbiztatóbb törekvé-

2019. július–augusztus

157

„

seként épp ezt, kötészetének a posztmodern létállapot adekvát nyelvét kereső gesztusait értékelem.
Amíg tehát a Garázsmenet témavilága egy átfogóbb, általánosítottabb szinten a Holt‐
idényben is folytatódik, addig a két kötet beszédmódjában, nyelvi, kifejezésbeli megnyilvánulásaiban egy már detektálhatóan is érzékelhető elmozdulást tapasztalok. Míg a Garázsmenet‐
ben nemzedéki élményként például a család mikrokörnyezetéhez kötődően tárul fel a rendszerváltást követő időszak, s ehhez igazodóan alakul a mikrorealizmusra utaló versnyelv,
addig a Holtidény történésvilága már a jelentéstöbbszöröződés, a jelentésszóródás új szimbolizmust igénylő nyelvén artikulálódik.
Kötetében gyakran találkozunk a nyelvivé	levés, illetve a nyelvi	elsajátítás között váltakozó
szövegformálási lehetőségekkel, eljárásokkal. Akár egy munkán belül is, mint például a
Talasszofóbia című versben. A két metódus közötti szembeötlő különbség, hogy míg az előbbi
a verset (esetünkben annak egyes részleteit), a maga megalkotottságában avatja a valóság
esztétikai, igazsághordozó részévé, addig a nyelvi elsajátítás az ábrázolt valóságdarab szokásos	 mimetikus megjelenítése, leírása. Ha a versben azt olvassuk, hogy „A mélység húz, ha
nem mindjárt csalogat, / a csupaszság pedig eleve legsebezhetőbb. / A közegellenállás lassítja a menekülést, / habár nem is tudni még: mi elől.” (29), akkor láthatjuk, hogy a Talasszo‐
fóbia (a szó magyar jelentése, víziszony) fenti részében a költő a jelentésszóródás, a jelentéstöbbszörözés eszközével a versnek épp a szódolog eredeti jelentését meghaladó új nyelviségű státuszba emelését viszi végbe. Ám ha azt olvassuk, hogy „Az alkarok mellkas előtt, víz
fölött érnek össze, / a test akaratlan süllyedésével egy ütemre / lőnek ki lágyan a feszített ujjú kézfejek. / Mire a karok teljesen kiegyenesednek, / a leszegett fej már víz alatt van […]
A füleket felkarok szorítják a fejhez, / tovább csökkentve a hang esélyét a bejutásra. / A kezek ujjhegyeket érintő imatartásból / mint egy kagyló nyílnak rá a mélyre […] Ez a húzás
nyújt meg vállat, hátizmokat. / Szimmetrikus rutint végeznek közben a lábak”, akkor látjuk,
hogy szimbolikus jelentés híján ez a szövegrész nem több, mint az úszás műveletének versbe
kódolt leírása.
A vers az iskolai vagy egészségügyi úszásoktatás realista bemutatásával kezdődik, majd
a második rész fent idézett négy sorával felvillantja a mimézisen túli nyelvivé válás lehetőségét, hogy az úszás közbevetett, leíró jellegű megidézésén túl, az utolsó, negyedik részben az
önelemzés kezdő sorait követően a jelentéstöbbszörözés technikájával, még ha visszamenőlegesen is, de a vers egészét a szó és a világ önközlésének posztmodern létállapotot színre vivő státuszába emelje.
„Ám a leírás talán annyit sem mond / a mozdulatsorról, mint medence alján az árnyék. /
Ez a mozgás nem anyanyelv, csak mechanika.” (30). E néhány ön-referenciális sor jelezi a
szöveg mediális, a posztmodern létállapotra utaló szimbolikus jellegét. Hiszen a felszínen,
ahogy a továbbiakban írja, „A technológia nem jelez zavart, és / az árnyék is az optikai elemzést segíti”, s hogy „Adagnyi levegővel” létünk „elműködtetése magabiztosan vállalható”. Ám
felbúg „a motivációs szirénszignál” „Deep sea, baby, I follow you” (Mély tenger, bébi, követlek
–, a veszélyt és vállalását érzékeltetendő), s „nem tudni, / hogy ez a jel, amit a test szonárként
begyűjt, / az öltözői hangszóróból származik-e, / vagy forrása más mélység, másik részidő”.
A karcsú, mindössze egy bő ciklusnyi, huszonnyolc opust tartalmazó kötet legtöbb darabja egy-egy helyhez, emlékhez, szituációhoz kötődő, többnyire a nyelvi elsajátítás technikáját
alkalmazó helyzetdal. Többségük szerzőjük allegorizáló hajlamáról tanúskodik, s jelzik

„

158

tiszatáj

ugyan, hogy néhol már többek önmaguknál, hogy más mélység, másik részidő hordozói, ám
érezhetjük azt is, hogy a versek szándékát illetően a kötet olykor magára hagyja olvasóját.
Így jártunk például a Diana	pihenőhely, című opussal. Miközben ekkorra, ez már a kötet
harmadik darabja, kirajzolódnak a Fehér Renátó-i versnyelv dialektusának stiláris, szövegképző jegyei, élen a gyakori láttatás-váltás eszközével, aközben a történetmondó versírás hagyományát meghaladni kész metodika az állandóan újrakontextualizált jelentések valamelyikének a vers hangjaként történő érzékeltetésével, ajánlásával adós marad.
A vers egy autópályán dolgozó kamionos pihenőhelyre érkezését, itteni időtöltését, majd
ismételt útnak indulását mondja el. A láttatás különböző pozíciókban exponált nyelvi klipjeiből áll össze az életkép. Ám ahogy egy kamerával körbehordozott tekintet is széttöredezik a
meg-megszakított felvételek hatására, úgy töredezik szét a történethez utalt dialógus is. „Körülötte kartávolságnyi garzon / a vezetőfülke”, olvashatjuk az egyik klipet. „Odaföntről kilátni
/ nyugodt erő, ha dominanciaharc / kezdődik el balról”, ez a forgalom képét bevillantó kameraállás, amellyel átellenben, „jobbról pedig / a leállósáv húzódik félszegen”, már a pihenőhelyre érkezés egy újabb pozíciót ígérő mozaikját láthatjuk. Majd megint egy váltás: „győzködni viszont nem kell a / testet: feszül, korog és letapad.” A következő mozaikban pedig „a
vendég / falatozni kezd a ráérős abroszok / fölött, vizel, kávék mellé rágyújt, / tankol”. Egy
villanat, s „Vadnyugati díszletben mozdul, ha / fotocellás ajtón is lép be a shopba”. Majd bent
is, kint is villan egy-egy klip: „Elvágyódó sorsjegyek a kasszánál … Névazonos cukrok sósborszesszel, / kint fonott kosarak, kerti törpék”. S utolsóként újra az úton levés: „Hátul már szokott suhogással feszül / a ponyva, elöl végtelen és örökzöld / Wunderbaum-fenyvesek illatoznak”.
A versben (ahogy a kötet majd minden darabjában) végig az ilyen és ehhez hasonlóan
sorjázó kamerapozíció váltásokkal peregnek szemünk előtt az események. Mígnem a vers
nyelvivé válásának ígéreteként ezt olvassuk, „míg ő közben / méltóságteljesen kezd átsorolni
/ a kijárat felé”. Hiszen, vesszük észre, itt a szöveg a szubjektum, ő	 és az objektum kamion
között kínál fel választási lehetőséget. A szókamera ezzel nem csak a szubjektum-objektum
viszonyra nyit világot, de individuum és kollektívum (én és társadalom) terébe is beemel.
„A rendszámtábla nem irányadó, / hogy melyik anyanyelvről is fog / leszokni lassan a sofőr,
ha belül / ugyanígy hallgat a szűkszavúság”. A Holtidény múlhatatlan érdeme, hogy a benne
pásztázó költői tekintet az itt és most világának valódi értékeire, az (anya)nyelvi , a nemzeti
és a szociális identitás helyzetére s ezek aktuális veszélyeztetettségére tereli a figyelmet.
A leíró jellegű szövegszituáció egy helyütt aztán végül mégiscsak átcsap a nyelvlényegű,
önmagára reflektáló versbeszéd státuszába, „És a parkolóban mozdulatlanná / lassít a szótlan délután”, olvassuk, s már tudjuk, a vers ebben a mondatában képződött meg az a nyelvi
erő (közeg), amelyre bármely pozícióból tekintsen is rá a szem kamerája, az mindenünnen az
én aktuális viszonyrendszere körül mozgatja az olvasót. Mert töredékein túl, létteljességgé
válva, ez a mondat az, amelyben az esztétikum hatalma képes a hatalom esztétikájával szembeszegülni.
A kötet több opusában is találkozunk a nyelviségnek ezzel a határeseten átbillentő szituáltságával.
A klipek mozaikjaiból összerakott életképek nyelvlényegű megtestesülése lenne, ha a
nyelv anyagában felvillanó, felvillantott emberi státusz, töredékein túli létteljességként ismerhetne rá önmagára. Merthogy a szerzőnk szavajárása szerinti Ká-Európa hasonlatban

2019. július–augusztus

159

„

megjelenik a félperiféria, a kiábrándultság, a kétely, a meghasonlás. Hiszen ezek hatására ismerjük fel: a ráismerés, ha csupán a leírás esztétikai analogonja (marad, még) nem megismerés. Mert míg verseinek szövege (valószínűleg a manapság divatos, úgynevezett ahumánus
szemlélet írásmódbeli szokásának a hatására) többnyire még egymással egyenrangú választási lehetőségként hordozza, kínálja fel az (objektum, a kamion szimbolikájaként) örök úton
levés posztmodern, hermeneutikai premisszáját s az ezt megtestesítő szövegváltozatokat
(amelyek az örök úton levés fikcióbeli prezentációján túl egyéb információval nem szolgálnak), és a vers szociológiai (egzisztenciális) olvasat szerinti hősét (az ő szimbolizálta szubjek‐
tumot), a kamionost, aki a félperiféria kizsákmányoltjainak lenne a szinonimája (képviselője), minden az olvasó szeszélyére van bízva.
Fehér Renátó Holtidény című friss hangú verskötete ezért nem csak biztató lehetőségeket, de kockázatot is rejt magában. A nyelv nem adja könnyen magát, még a nyilvánvaló tehetségnek sem. Ezért jelzem, hogy a kötetben az idegen szavak, intertextusok viszonylag
gyakori előfordulása nem mindig támogatja a szabatos fogalmazás, az innovatív nyelvhasználat igényét. Hogy a magyar mondatképzés logikája ellen ható szokatlan szókapcsolatok alkalmazása inkább erodálja, semhogy segítené az értelemközlés hatékonyságát. A szöveg nem
fogadja magába a felületén keletkező diszharmonikus feszültségeket, a gondolati szándéktól
eltérő nyelvhasználatot, ezért ezek közlésidegen reflexióként, hibaként íródnak be a konstrukcióba. Hogy néhányat ezek közül is említsek: „Nincs szemük lábadni könnybe” (21); „Hagyománya a tátongó folyosókon mégis / a lebegésnek van” (32);. „az inszomnia sikkasztó
forgolódását” (33); „és ahol / elvárást innentől hiúság se szab” (34); „Akusztikáját az üres lelátóknak.” (39); „szememre hályogként / szakadt rá tengernyi idő, amit / minden év újra kínál szabadon hordani el bármilyen tragédiának” (43).
Ám az olvasónak a Holtidény ehhez hasonló mondatai sem szegik kedvét, mert látja, Fehér Renátó a poétikai, nyelvi kísérletezés bár nehéz, de ígéretes útját járja.
	

„

160

tiszatáj

SCHELHAMMER ZSÓFIA

A nyúlon innen, a nyúlon túl
MÁN-VÁRHEGYI RÉKA: M ÁGNESHEGY

Magvető	Könyvkiadó
Budapest,	2018
384	oldal,	3499	Ft

 

„[…] az elmúlt évek egyik legnyomasztóbb könyve” – írta Fehér Renátó 2014-ben a jelenkor.net-en megjelent recenziójában Mán-Várhegyi Réka első kötetéről, a Boldogtalanság	az	
Auróra‐telepenről. A Mágneshegy megírásának tíz éve alatt
azonban az az éles, szemhéjat szurkáló boldogtalanság, ami
valóban annyira jellemző a novelláskötetre, sokat finomodott. Karakterek, élethelyzetek egyre-másra visszaköszönnek a regényben, azonban összhatását/hangulatát tekintve
az írónő legújabb kötete jóval könnyedebb. Igaz, csak a novellák kilátástalansága felől közelítve mondható ez, hiszen,
ahogy már több kritikában olvashattuk, a Mágneshegy rendkívül kompakt, átgondoltan megszerkesztett történet, amelynek egyik szereplője nem minden áthallás nélkül kutatja
a magyarok nyomorúságát.
A történet magja egy szociológusokból álló, kissé belterjes társaság, akik életéből három év eseményeit láthatjuk.
A regény több műfajt is érint; összetett történetvezetéssel és
különös érzékenységgel rétegzett bonyolult (pár)kapcsolati
hálóval találkozunk benne, legalább ennyire fontos azonban
az utópisztikus történetszál, a bölcsészszakma kilátástalan
jövőképének felvillantása, sőt az elbeszélés családtörténeti
és feminista vetülete is.
A kötet a feminizmus kérdését inkább csak felületesen
kapargatja, és egyáltalán nem biztos, hogy a mód, ahogyan
ezt teszi, nem éppen a szándékaival ellentétes hatást vált ki.
A (kizárólag női) karakterek, akik a regényben a feminizmust
gyakran emlegetik és képviselni hivatottak, azon kívül, hogy
esetenként a férfiakat hibáztatják szakmai vagy személyes
keserű helyzetükért, nem bonyolódnak mély vitákba arról,
mi is pontosan az, amivel a férfiakat vádolják, milyen szándékaik lennének a helyzetük megoldására vonatkozóan, vagy
mit értenek egyáltalán azon a szón, hogy „feminizmus”. Arra
már B. Kiss Mátyás is felhívta a figyelmet, hogy Horváth Regina karaktere jelentős változáson ment keresztül, mire a regénybe jutott: a kötetcímadó novellában még boldogtalan,

2019. július–augusztus

161

„

csúnya nőnek van beállítva, a regényben pedig gyakorlatilag hódító nővé válik, ám ezzel a
változással elvesztünk egy nagyon fontos asszociációt. A novellában ugyanis Bogdán, az egyik
főszereplő szociológus, Sylvia von Hardenhez hasonlítja, gyakorlatilag majdhogynem vele
azonosítja Reginát. Ahhoz a Sylvia von Hardenhez, akinek portréját Otto Dix megfestette. Dix
a nőiséget szándékosan elrejtve, a végtagokat kissé felnagyítva ábrázolta az újságíró/költőnőt, amivel az új nőt, a „neue Frau”-t szerette volna bemutatni, kifejezni azt az 1920as évek Németországában elindult szellemiséget, amely feminista törekvésekre épített. Ilyen
alapokon a novellában az 1999-es házibulin megjelenő csúnyácskának titulált kolléganő a
feminizmus megtestesítőjeként is értelmezhető, legalábbis megkérdőjelezhetetlen a kapcsolat és az utalásrendszer. A regényben azonban mindennek nyoma sincs, Regina férjezett,
számos hódítást maga mögött tudható, kissé idegesítő és didaktikus szociológussá sorvad.
A feminizmust a regényben igazából a mottó képviseli. Mán-Várhegyi meglehetősen komolyan foglalkozik az írás során felmerülő nehézségekkel, különös tekintettel a női írókra
váró előítéletekkel. Az írónő több interjúban is beszélt arról, hogy magának is kétségei voltak, és szerette volna ezt a bizonytalanságot megírni, amit főként Réka karakterén keresztül
sikerrel véghez is vitt. Sokkal fontosabb azonban az az út, amelyet a könyv mottójával fektet
le maga és a majd őt követő (női) írók elé. Virginia Woolf Saját	szoba c. művéből választott
egy részletet, amely néhány mondat Margaret Cavendishről szól. Nagyívű vonal ez, hiszen
Margaret Cavendish és Virginia Woolf alakja egyaránt követendő példa lehet nemcsak minden írással próbálkozó nőnek, hanem egyszerűen minden nőnek – és férfinak, ha már itt tartunk. A mottó azzal a mondattal zárul, hogy „Nyilvánvaló, a bogaras hercegnő olyan kísértetté vált, akivel az okos lányokat riogatni lehetett.” Az már csak Woolf könyvét tovább olvasva
derül ki, hogy az „okos” lányok azok, akik a tűzhely mellett ülnek és a regény- vagy versírás
gondolatára is ájulás kerülgeti őket. Ha feminista példát akart az olvasó elé állítani, MánVárhegyi tökéletesen választott – mindkét általa megidézett írónő olyan korban élt, amikor
nemcsakhogy nem fogadták el, nem is értették őket sem a férfiak, sem a nők. Éppen az a lenyűgöző azonban bennük, hogy az értetlenkedés és idegenkedés, a gúny és durvaság ellenére
sem adták fel a meggyőződésüket.
Arra, hogy ez a fajta függetlenedés mennyire komplikált és nehéz feladat, a regény egyik
legerősebb szála mutat rá, az Enikőt, Mártát (és Zsókát), illetve Renée-t összekötő rokoni viszony kibontása. A cselekmény váltakozó idejű történetvezetése remek választás a bonyolult
családi kapcsolatok szétszálazására, a karakterek és fejlődésük lassú megismerésére, amely
végig sikeresen fenntartja a feszültséget. Az egyes generációk elkerülhetetlen, keserű csalódása időben előre és visszamutatva már-már közhelyesnek mondható téma, Mán-Várhegyi
azonban képes új lendületet adni ennek feldolgozásához, többek között azzal, hogy rendkívül
mélyen boncolgatja a szüleinkkel való azonosságunk, a rájuk való hasonlításunk elfogadását,
a magával a ténnyel való megbékélés folyamatát. Mindezt azonban anélkül teszi, hogy didaktikusan mantrázná a feldolgozás milyenségét és módját; rendkívül érzékenyen, szinte alig
észrevehető finomsággal utal csak a fejleményekre, többnyire a szereplők egy-egy elejtett
megjegyzéséből, reakciójából következtethetünk csak rájuk. Ez az érzékletesség talán csak
egy helyen bicsaklik meg, mikor egyértelműen enged a megszokottság otthonosságának és
Márta lelki egyensúlyának kegyetlen felborulását a hányás klisés gesztusával jeleníti meg.
Ahogy már sokan kiemelték kritikáikban, a regény egy másik rendkívül különös, szinte
kiugró része Móra Feri nyulához kötődik. A Nyúlhoz. A nyúlhoz, aki először konkrét kisállat-

„

162

tiszatáj

ként szerepel, de már ebben a formájában is uralja a teret. „Végül apu mégis megenyhült,
úgyhogy a nyúl egy ketrecben az erkélyre költözött. Innen sokkal messzebbre láthatott, mint
azt valaha remélte. Aprócska lábai előtt hevert egész Békásmegyer, hullámzott a panelházak
végtelen tengere” (241). Később, a halála után a kicsi állat visszatérésének módja csak még
jobban elmélyíti a jelentőségét. A látomásosan megjelenő óriásnyulak prófétai szerepét a
Donnie Darko óta nehéz megkerülni – Mán-Várhegyi sem törekszik erre, hiszen majdhogynem pontosan úgy, mint a filmben, a Nyúl jósszerepben tűnik fel, és felhívja Feri figyelmét a
veszélyre, amely Békásmegyert fenyegeti; egyszersmind pedig kijelöli a srácot ennek a veszélynek a mérséklésére, az emberek megsegítésére. Kicsivel korábban megtudjuk, hogy a
közelgő napfogyatkozás okán a békásmegyeriek a világvégét várják, „amit úgy képzeltek el,
hogy a bolygó maradék része felperzselődik, és egyedül Békásmegyer ússza meg” (246). Ekkor lesz végképp egyértelmű, hogy Békásmegyer egy külön világ. Mini-galaxis, ahova csak
ritkán látogathat néhány turista, ottani lakosok pedig még ennél is ritkábban hagyhatják el.
Biztos információt nem kapunk arról, miért ilyen elzárt ez a telep, csak találgathatunk, vajon
valamilyen természeti katasztrófára vezethető vissza a megközelíthetetlenség, esetleg kegyetlen államkísérlet, az ottlévők büntetése, vagy valamilyen korábbi fertőzés-e az oka. Külsődleges jegyeiben a telep eszünkbe idézheti Bodor Ádám Sinistra	körzetét, az általános közhangulat kérdésében viszont éppen ellentétes azzal. Hiába igyekeznek a szereplők úgy beállítani a területet, mintha kollektív kétségbeesés és kilátástalanság uralná, végeredményben
úgy tűnik, a telep lakói elégedettebbek és derűsebbek „szabad” társaiknál. A fiatalok, akik
egykor még menekültek innen, egyre-másra költöznek vissza és telepednek le ott, hiába lenne lehetőségük más életre, úgy tűnik, nem vágynak arra, ami kívül zajlik. Felépítéséből, szigorú ellenőrzöttségéből adódóan a telepet disztópikus tájnak kellene gondolnunk, Bogdán leírása azonban sokkal inkább egy utópisztikus életformát mutat be. „De amikor a terepéről, jelen esetben Békásmegyerről beszél, egyre jobban felvillanyozódik. A jelenlévőknek egy idő
után az a benyomásuk támadhat, hogy bár az ott élők megszámlálhatatlanul sok nehézséggel
küzdenek, mégis, az életük szebb és igazabb, olyannyira, hogy a tapasztalatlan hallgató szívében leheletnyi keserédes érzés, elvágyódás ébredhet fel […], míg végül úgy érzik, ők is el
akarnak menni oda, részesülni akarnak ebből az élményből” (137). Így lesz Békásmegyer
álomvilág, amit nemcsak a „mi világunkból” oda vágyódó emberek hozzáállása és a Nyúl
megjelenése érzékeltet, hanem Bomberman is, aki (többek között) Réka álmában tűnik fel
mintegy szuperhősként. Talán Békásmegyer nem is büntetés vagy disztópikus végre ítélt
hermetikusan elzárt telep, hanem a válasz. Réka egyik gondolata rendkívül ügyesen el van
rejtve egy hosszabb eszmefuttatásban; a bölcsészkar egyik épületében üldögélve történik,
hogy „[b]orzongással töltött el a gondolat, hogy egy letűnőben lévő kor helyszínén vagyok”
(66). Tekintve, hogy Réka később visszaköltözik Békásmegyerre, nem a szociológusi pályán
marad, elképzelhető, hogy ez az ellentmondásos, védett kis közeg a menekülő út a káoszból
és reménytelenségből, amely a „kinti világot” jellemzi.
Ilyen alapokon újragondolva Fehér Renátó záró sorait, egy hasonló, mégis teljesen más
letargiával találkozunk – azt hazudom magamnak, hogy Békásmegyer nem Európa. Azt hazudom magamnak, hogy Békásmegyer nem a szomszéd ország. Azt hazudom magamnak, hogy
Békásmegyer lehet még a kisszoba.

2019. július–augusztus

163

„

MOLNÁR ZSUZSA

Szép zűrzavar
GARACZI LÁSZLÓ: HASÍTÁS. EGY LEMUR VALLOMÁSAI 5.

Magvető	Könyvkiadó
Budapest,	2018
155	oldal,	2999	Ft

 

Garaczi ötödik lemur-kötete mintha a klasszikus fejlődési regények szerkezetét imitálná – a fejezetek hét életkori csomópontot jelölnek ki, kronológiai sorrendet tartva kisgyerekkortól az emberélet útjának – századunkban (ha nem is a kelet/közép-európai társadalmakban) legalábbis remélt feléig,
az elbeszélő/főszereplő körülbelül 45 éves koráig. A téma is a
tradicionális, XIX. századi Bildungsroman sémába illeszthető:
hogyan talál hivatására egy ifjú ember, hogy válik íróvá, milyen
buktatókon keresztül lesz a fecniből – ha legépelik – mű.
Felesleges ásításunkat elfojtani, hiszen rögtön szétpattan
ez a látszólagos merev kompozíció, és az ambaradan, a szép
zűrzavar közepén találjuk magunkat. Már az első egységben a
főszereplő óvodáskori énje progresszív hipnózis segítségével
végighasít egész jövendő élete összes állomásán, traumáján.
Lábleforrázás, táborozás és első csók, összecsapás a beilleszkedni nem akarókat terrorizáló osztályfőnökkel, találkozás
Fláviával, az idealizált, elérhetetlen nővel, tragédiába torkolló
mákszüret, „kislányom születik, leigazol egy berlini focicsapat,
regényt írok Hasítás címmel” (27.) – körülbelül ennyi adott, ha
struktúrát keresünk, ezekből a mozaikokból lehet építkezni.
A felidézést követi a (pszichológus által) kikényszerített felejtés, így az „emlék”nyomok csak motivikusan kapcsolódnak a
megélt élethez, legtöbbször csak érzékszervek által és nagyon
hangsúlyosan metonimikusan idézhetőek fel. Ilyen felvillanás
az elbeszélés egész terén végighasító sivítás – a leforrázott test
kiáltása, a villamos kanyarodása és fékezése, amint elüti, kivégzi a sínekre dobott két játékbábut, a magát életre küzdő újszülött első hangja. A leélt élet nem csupán visszafelől elemezhető lineárisan bekövetkező, meghatározott erővonalak mentén, hanem eseménysorozatok variációiként is, ami megtörtént, nyugtalanító vagy éppen megnyugtató módon ismerős
lesz később ismétlődő formájában.
A város tereinek időben eltérő, de azonos helyszínein bekövetkező, érzelmileg felfokozott hangulatú eseményei a
struktúra legfontosabb építőelemei. Hirtelen vágások, egymás

„

164

tiszatáj

mellé illesztett történetdarabkák múltból, jelenből, jövőből, a töredékek azonban sokkal szervesebben kapcsolódnak, mintsem hogy azokat leegyszerűsítve asszociatív jellegű, a hagyományos történetmesélési logikát feladó szövegként próbáljuk megközelíteni. Univerzuma körvonalai képlékenyek ugyan, de megismerhető, bejárható időben oda-vissza, térben bármely
irányból a kiemelt csomópontokra ugrással (Felbasz tér, Liget, Berlin, Szajna-part), kapcsolatokon, érzelmeken keresztül a folyton változó szerelemsorral vagy a „touch and go” ismerőskatalogizálási technikával. A főszereplőt gyerekként pszichológushoz viszik, mert sosem mondta
még ki a ’szeretlek’ szót, felnőve ugyanazt a térbeli útvonalat anyjával bejárva lehet, hogy kapcsolatukat nyugópontra helyezné a gesztus, „Egy néma szó az üres körúton: szeretlek.” (150.)
Néhány konkrét támpontot ad az elbeszélő az időszakok, évek rögzítéséhez, az általános iskolás korszakot a világ meghatározó közéleti és kulturális eseményeinek felsorolásával jelöli
meg, de a legterheltebb évszám, a szerző és a főszereplő születési éve, 1956 talán egyszer sem
jelenik meg. A forradalmi események traumatikus következményeivel számolhatnak csak a
szereplők, a géppuskasorozat miatt elapadt anyatej okozta csecsemőkori emésztési zavarok
eredői lehetnek a kamaszkori súlyos szorongásoknak, de szerencsére nem ezen a mélylélektani
szinten kell a személyiség alakulását és a szituációkban mutatott magatartásmintákat megfigyelni. Egy-egy közvetlenül vagy akár közvetve szerzett tapasztalat (lásd még mindig ’56: az utcában kiterített hullák nyoma örökre bevésődik a városképbe) azért raktározódik el mélyen,
hogy később az érzékelés számára minden variánsában felismerhető legyen. A villamosmegállóban megkapott anyai pofont megelőző hisztérikus viselkedést egy tudattalanul észlelt, éppen
csak megsejtett bűn, a házasságtörés eredményezi, térben majdnem ugyanitt már egy saját maga által elkövetett megcsalás provokál szerelmi dulakodást. „Határ, elágazás, vízválasztó. Átrendeződnek az erővonalak, létrejön egy új dinamikus szerkezet.” (29.) Folyamatosan átalakulnak a szerelemsorok, a rajongás tárgyainak hierarchiája és folyamatosan változhat az is, hány
érintésre (kézfogásra) kerülünk Hitlertől, Weisz Manfrédtól vagy Liszt Ferenctől. És van úgy is,
hogy az eseménysor hajszálpontosan rekonstruálja a korábbit, de a trauma elmarad – „Megjavulni, átrajzolni a sorsmintát, karma remix.” (131.) A harmadik fejezetben ismét végigszaladunk az elbeszélő életében addig eltelt 21 éven – szinte ugyanazzal a korábban megismert
technikával: először kiemelve a traumapontokat („vázolom életem drámai fordulópontjait”) –
melynek keretét egy öngyilkossági aktussal nem végződő búcsúlevélírás adja, majd visszafelé a
válástól az egymásra találásig meséli el szinte el sem kezdődött házassága történetét.
A kötet egyik legjobban elkülöníthető rétegét a novella-szüzsé betétek képezik – a formálódó, alakuló író megszülető írásainak tartalmi kivonatait kapjuk kézhez különböző időszakokból,
alkotói korszakokból. Regényünk hőse nem tud írni, küszködik, fogásokat próbál ki, szószörnyetegeket gyárt, hogy aztán végre összeálljon egy közölhető, kiadható szöveg, amelyből mi, olvasók megismerhetjük – az elmesélt, újraidézett cselekményt. Az összes poétikai, nyelvi, kreatív
technikai megoldástól megfosztva szerzünk valamilyen nehezen meghatározható tudást, ismeretet arról, milyen lett végül a készre munkált szöveg. Garaczi László a Jelenkornál megjelent
Nevetnek	az	angyalok kötetéből a Tollas című feszes, vicces bagatellje valóban kap egy új színt
így a csepeli üzemi lapból „felmondva”, ahogy „az elején tisztázom... felidézem..., azt is elmondom a cikk végén” és más hasonló átkötő szövegekkel prezentálja pusztán azt, hogy miről szól a
szöveg. Halljuk tehát az elbeszélő hangját, pontosabban egy elbeszélői hangot, de egészen más
szintről, más perspektívából. Merész, következetesen végigvezetett gesztus, jobban nem is jellemezhetné a gyötrődő író-szereplő szárnypróbálgatásait, mint hogy a megszólalásmód mi-

2019. július–augusztus

165

„

lyenségét („A stílus tülekedés.”) lehántja, lebontja. Nem az ötlet, egy koncepció megszületése
utáni, még kidolgozatlan írói fázis valamelyikébe látunk bele, hanem egy befejezett munka újralebontásának, dekonstruálásának lehetünk tanúi.
Az aktus a maga abszurd valóságában ott idéződik meg ismét, amikor az elbeszélő a rendszerváltás után kikéri a róla írt ügynöki jelentéseket, és kiderül, felolvasókörük besúgója annyira alapos volt, hogy verseiket is kivonatolta, tartalmilag rögzítette. Így az életesemények mellé
minden megkülönböztetés nélkül, teljesen egyenrangú elemként odailleszthető az ügynök interpretációjában egy már más minőségű szöveggé gyúrt, valóságnak kikiáltott fikció.
Ezen túl ez az eljárás ürügyet szolgáltat arra is, hogy a főszereplő egy-egy mozgalmas sztoriját más variációban, ismétlésként, elbeszélve (és legépelve, azaz műként) is megismerhessük,
igaz befogadni elsődleges olvasóként nem tudjuk. Az eredeti fikciós keretben (a kötetben, amelyet a kezünkben tartunk) egy lehetséges valóságot (az íróvá válás folyamatát) elbeszélő történetfolyam során megszületett fikció (a főszereplő-narrátor novellái) újra-elbeszélése a klasszikus mise	en	abyme lépéseit duplázza, triplázza, többszörözi meg, tükrözi újra és újra egymásba
az elemeket, labirintusszerűen kapcsolódó narratívákat hozva létre. Az „én”, a személyiség minden biztosnak hitt karakterjegye eltűnik, a (mindenkori) elbeszélő élete megismétlődhet szereplői történeteiben és fordítva, szerző-elbeszélő-szereplő maximálisan összecsúszik. „Látszik a
polcon Az egzisztencializmus foghíja Marcus Aurelius és az Üvöltés antológia között.” (45–46.)
A megélt és a megírt szint között nem található semmilyen hierarchia, a hamisítás ezért
pontosan annyira legitim eljárás, mint az alkotás. A főszereplő közvélemény-kutatóként válaszokat hamisít – életeket kreál, apja nevében beszél telefonon önmagáról leendő anyósával,
egyik novellájának teremőr szereplői (a berlini szálban már valós alakok) festményeket satíroznak át, ami senkit, műélvezőt, műértőt nem érdekel, szinte észrevétlen maradhat a legtotálisabb átértelmezés is.
Miki, a kötetekben visszatérő barát révén megismerhető egy másik közlési stratégia. Ő már
egy címmel is rendelkező könyvön dolgozik évek óta, amelyet soha nem akar majd kiadni. Egy
részletet ugyan megmutat, ami így az elbeszélés folyamába bekerülhet, természetesen nem
maga az idézet, csak tartalmi közlés szintjén, ezzel azonban szerzője szerint elvesztette ártatlanságát, ezért sorsa valószínűleg az lesz, hogy kihúzzák. Miki közlésre nem szánt, elolvashatatlan írásokat gyárt, szándéka ellenére jelet mégis hagy a világban, mert amit polaroid kamerával
(nem véletlenül direktpozitív fotóeljárással) lefényképez, annak így rögzített állapotát, minőségét a fotópapír formájában rendre a helyszínen felejti.
Az ötödik kötet kapcsán merül fel kritikusban, interjút készítő újságíróban, hogy milyen
lenne egyben, egy mű részeiként olvasni a lemurológiát. Garaczi válaszában inkább húzódozna
ettől, egyrészt nem látja időszerűnek a lezárást, de mintha tartana a szövegvariációk egymásra
gyakorolt hatásától is, ha azok egy könyvtestbe kerülnek. Holott a lemur könyvek (a fogalom
ebben az ötödikben új jelentésárnyalatokkal bővül, most farsangi jelmez, bandanév, intarziaminta – az elérhetetlen szerelem szimbóluma) tökéletes arányérzékkel adagolják intra- és intertextualitásukban is a szövegvariánsokat. Mondatok emelődnek át a majd negyedszázaddal
korábbi Mintha	élnél kötetből, melynek címe itt egyes szám első személyben szövegszintre kerül, szereplők azonos vagy kicsit eltorzított névvel, emlékek transzformálódnak át, értelmezések alakulnak. A forró vizes dézsás balesetért felelős személy megtalálásának az első kötetben
még nem volt nagy tétje – a vita arról, hogy ki felel azért, hogy a kisfiú leforrázta magát, az öregedő anya és a holokauszt-túlélő bejárónő között szinte el sem kezdődik, amikor az elbeszélő
eltereli a szó. Itt ugyanabban a jelenetben már lezajlik egy szembesítés, az anya lesz kikiáltva

„

166

tiszatáj

hibásnak, amit sértett hallgatással és később frusztrált, lefojtott zsidózással fogad. Az interpretációk evolúciója ugyanolyan szimptomatikusnak tekinthető a szépirodalmi narrációban, mint
a mindennapi nosztalgikus emlékezésben 5-10-25 év távlatából. Az Arc	és	hátraarc katonasztorijai mellékszereplőkön keresztül ha 4-5 rövid bekezdést kapnak, néhány anekdotát idéz meg
újra a felmutatás szintjén, szervesen nehezen lett volna a téma ebbe a keretbe illeszthető, „Kicsit leegyszerűsítve: az Arc a diktatúráról szól, a Hasítás a rakendrólról” (Garaczi-interjú, ÉS,
2018. 42. sz.). A Wünsch	 híd szenzuális fókuszú képei történetbe ágyazottan ismétlődnek, a
mikroszintű vizuális, auditív, taktilis ingerek eseményekké állnak össze, például a légy tisztálkodása mint a leírás tárgya a Hasítás utolsó fejezetében önálló nézőponttá válik, így a légy átveszi a módszeres megfigyelő szerepét. Tanulságos látni, mi az, ami torzul, hogyan helyeződnek át
hangsúlyok, megtörténik-e a végleges átírás.
„Hirtelen rájövök, ez már volt” (127.) – mondja az elbeszélő egy féltékenységi jelenetben,
ugyanaz az utcasarok, ugyanaz a pofon, ugyanaz a motiváció, az ok-okozat. Ha minden csak variáció, akkor „minden most van”, mint a Ligetben tapasztalt látomásban a sirály lábán a tábla.
A kör bezárult, regresszív vagy progresszív hipnózis nélkül is, a ködös alkonyatban is felidézhető „Nincs semmi tegnap vagy holnap, tíz év múlva vagy ötszáz éve, minden mindig precízen
most van. A lövöldözés a házunk előtt, Telkes Betti csókja..., a Hajós utcában pofozkodó lányok,
a gyilkos hajnal a folyóparti mákmezőn” (146.).
A kör tehát ismételten összeér, az ív egy-egy pontján van helye a közvélemény-kutatási
kérdőív válaszait hamisító, üzemi lapba firkálgató, díjnyertes novellát felmutató Rácz/Garaczi
Lacinak, ahogy a fiatal mindenható szerkesztő, Csupi útja is csak egy kört tesz meg az ügynöktevékenységen át a hajléktalanlétig.
„Nem változom, nem érek, nem javulok, nem hegedek.”
A felszínen a történet szereplőinek életét az őspara uralja, a hasítást át kell élje minden újszülött, a kicsinység és védtelenség feldolgozhatatlan élményét hogyan másképp, mint csak
büntetésként lehet értelmezni. És feloldás csak a felejtés lehet – az ősi, eredeti traumát elfojtani,
akinek ez nem sikerül abból szorongó, labilis, soha nem hegedő lelkű, testű, idegrendszerű ember lesz, aki újabb és újabb hasításokra kényszerül. A felszín alatt ez a meggyötört érzékenység
képes a minőségi változásokat rögzíteni, azok nem rosszak, nem jobbak annál, ami már volt,
esetleg csak mások. A Liget mint az egyik legfontosabb fókuszpont tereptárgyai változnak, az
oda konstansan beszivárgó állatkerti szagok intenzitásáról is minden időszakból érkezik beszámoló nagyon impresszív jelzőkkel, egészen addig, amíg télre megfagynak a szagok is. Ha a
felejtés nem működik, akkor marad a látszólag össze nem tartozó elemek érvényes összeillesztése a kölcsönhatások és találkozási pontok felismerésével és rögzítésével. Az olvasó is ezt az
utat járja be, amint a mesterien elliptikus struktúra pontjain felfedezi a nyilvánvaló ismétlődéseket, egymásba játszó variációkat, feltárja az indirekt összefüggéseket, majd a kiadagolt információk keveredéséből kibont egy lehetséges történetet. A megértés, öntudatra eszmélés nem
hierarchikusan szerveződő stációi ezek, ahogy az otthon lábadozó, olvasgató kisfiú ablaka előtt
elsuhanó árnyékról számára időben késleltetve kiderül, hogy az egy zuhanó emberi test volt, és
erre az utólag tudatosuló traumatikus nullpontra rakódnak majd rá éveken át a sikeres, sikertelen öngyilkosságok közvetett és közvetlen tapasztalatai. A vallomás-sorozat legújabb darabja a
valamivé (életté, élménnyé, emlékké, szöveggé) alakulás, transzformálódás folyamatát térben
és időben változó síkjain keresztül forgatja ambaradanná, azaz a „csodálatos szardíniai nyelv
legkülönösebb szavával”, szép zűrzavarrá.

2019. július–augusztus

167

„

JANCSOVICS KLAUDIA

Korunk levélregénye
ÁCS MARGIT: PÁRBAJ

L’Harmattan	Könyvkiadó
Budapest,	2016
293	oldal,	2990	Ft

 

„Görcsösen óvtam az önálló személyiségem fikcióját – ugyan,
kinek van mindenkitől független személyisége?” Az idézet
Ács Margit Párbaj című regényéből származik – ebben az esetben megfelelő műfaji jelölő a levélregény terminus –, s annak
ellenére, hogy ez csak egyike a könyvben elhangzó temérdek
elgondolkodtató kijelentésnek, mégis egy igen komoly dilemmát helyez a fókuszba. Bár a Párbaj inkább a férfi és a nő
között megkonstruálódó misztikus, olykor gyötrő köteléket
helyezi a középpontba, a történet különböző szintjein több
más kérdés is felvetődik, amelyet vétség lenne észrevétlenül
hagyni. Létezik egyéniség? Képesek lehetünk az önmegvalósításra? Mit ér a művészet?
Ács Margit, aki lektorként és kritikusként kezdte pályáját,
prózaírói tevékenységét egy ideig meghagyta az éjjeliszekrényének. Több interjújában is kifejtette, miszerint látta, mi jut
osztályrészül a féltehetségeknek: erejükből egyetlen kötetre
telik, s utána feledésbe merülnek, sosem lesznek igazi írók.
Szerencsére az ő művei (Csak	víz	és	levegő,	Beavatás,	Kontá‐
rok	ideje stb.) nem maradtak rejtőzködő művek, az írónő legutóbbi alkotása 2016-ban jelent meg a L’Harmattan kiadásában. Maga a könyv borítója már önmagában megnyitja a teret az értelmezés előtt: Ádám és Éva édeni bűnbeesése –
ahogyan a cím is – előre utal a két nem között dúló örök csatára, ugyanakkor annak ambivalens jellegére is. A regényt
három fejezetre osztotta fel: Párbaj, Harag, Háború. Ez a három fejezetcím szintén az említett értelmezést erősíti: először egy Párbaj kezdődik meg a felek között (egymás megnyeréséért s később a tisztelet kivívásáért), majd a Harag
egyre inkább elhatalmasodik rajtuk (a mindennapok, melyek
folytonos félreértésekkel telítettek, lassan megmérgezik
őket), ami magához a Háborúhoz vezet (s ez mindenképp az
egyik fél bukásával kell, hogy lezáruljon). Ám a könyv ennél
tovább lép, a párbaj több szinten is végbemegy, az egyén belső vívódásaiban éppúgy, mint a társadalmi életben, a helytállás kényszerében és az érvényesülés terén.

„

168

tiszatáj

Kajtár Paula a fiatal, anyagi gondokkal küzdő egyetemista grafikusi pályája elején beleszeret a nála idősebb művészettörténészbe, Baglyas Imrébe. Bár a férfi házas (Judit, egy jómódú nő a felesége), a későbbiekben ezt az anyagilag kedvező kapcsolatot felbontja és inkább a szerelmet választja, amikor elveszi Paulát. Nincstelen értelmiségiként ezután közösen
kell szembenézniük az élet kihívásaival, ami megidézi Bori (Paula diáktársa) kijelentését: „Mi
pedig itt ragadtunk a diplománkkal és a szellemi igényeinkkel.” A kitörési vágy, a boldogság
utáni hajsza egyre erősebb lesz mindkét főszereplőben. Azonban nemcsak az anyagi háttér
hiánya, hanem a rendszer fegyelmező ereje is akadályozza őket az érvényesülésben.
Az olvasó Paula és Imre életét, a fel-fellángoló, majd egyre keserűbb szerelmét kísérheti
végig, a kezdetektől a bukásig. Narrációs technika szempontjából Ács Margit különleges
megoldást választ: Imre harmadik (egyben utolsó) felesége az, aki egyfajta narrátori pozíciót
vesz fel. A nő – ő az egyetlen szereplő, aki nincs megnevezve – férje hagyatékát rendezi, s
közben átolvassa annak régi levelezését. Itt vannak Paula levelei is, melyek annak halála után
Imréhez kerültek, tőle pedig – Paula naplójával együtt – most ő, a harmadik feleség örökölte.
Bár sejtette, hogy Imre mennyire szerette második feleségét, az olvasás közben annak teljesen új arca tárul fel előtte, közben akaratlanul egyre jobban megismeri az általa igen ellenszenvesnek tartott Paulát is.
Az olvasóban hamar felmerül a kérdés, hogy vajon a narrátor mennyire hiteles. Régmúlt
történetet mond el: a levelezés körülbelül az 1970-es évektől az 1990-es évekig tart (bár a
pontos meghatározás problematikus), a féltékenység mégis gyakran kiszól belőle, nem egyszer ironikus kommentár formájában. Már az első bejegyzésében felmenti magát, miszerint
minden ellenszenve ellenére tárgyilagosan kezeli az olvasottakat, hiszen ő csak egy kívülálló
s a két szereplő közül amúgy sem él már egyik sem. A nő nemcsak értelmezi és kommentálja
a leveleket – amivel itt-ott az olvasó segítségére van, hiszen nem mindent lehet azonnal megérteni – de állást is foglal Imre és Paula vitáiban (amiből bőven akad).
Maga a levelezés gesztusa is vethet fel kérdéseket, hiszen a verbális kommunikáció helyett az olvasó azzal szembesül, hogy Paula és Imre rengeteg dolgot írásban „mondtak” el
egymásnak. Sérelmeiket, érzéseiket sokszor akkor is papírra vetették, amikor ugyanazon helyiségben tartózkodtak. Ennek egyik célja az volt, hogy megóvják gyermekeiket a hangos vitáktól, másrészt, mintegy terápiás módszerrel, kiírták magukból gondjaikat. Itt azonban már
az is kérdésessé válik, hogy vajon minden levél előkerült-e (a harmadik feleség utal rá, hogy
vannak hiányosságok), ráadásul ezek közül több dátummal sincs ellátva, így a kronológia is
megkérdőjelezhető. Lényegében véve a harmadik feleség értelmezését olvashatjuk. Ez a metódus gyakori a levélregények esetében (a Perzsa	 levelektől kezdve a Fanni	 hagyományain
vagy A	 homokemberen át egészen korunkig), ahol szintén felmerülhet a hitelesség kérdése.
Habár a narrátor eltávolítja magától az eseményeket, mégis értelmezi azokat a közbeszólásaival, valamint azzal a gesztussal, hogy sorba rendezi a leveleket.
A Párbajban tehát az az izgalmas helyzet áll elő, hogy maga a narrátor személye és az általa közölt levelek sem megkérdőjelezhetetlenek. Bár kirajzolódik egy kerek narratíva az olvasó számára, mégis marad némi kétség annak igazságtartalmáról. Emellett a szöveg fájóan
őszinte gondolatokat taglal mind a két fél oldaláról, így nehéz eldönteni, hogy kinek is van
igaza. Természetesen senkinek sem tisztje igazságot tenni Paula és Imre háborújában – amire a harmadik feleség is kitér – hiszen ezek az epizódok már lezajlott csaták. Mégis magával

2019. július–augusztus

169

„

ragadják az olvasót az olykor keserűen ismerős gondok (rossz anyagi helyzet, szerelmi csalódás, a bizalom megrendülése, családi tragédiák, igazságtalan bírálatok).
Bár Paula és Imre szeretik egymást, képtelenek úgy élni, hogy ne bántsák a másikat. Egyszerre konstruktív és destruktív a kapcsolatuk. Építő jellegű, hiszen támogatják egymást a
munkájukban, s valóban lépnek előre a ranglétrán. Emellett azonban romboló is, mivel tönkreteszik egymást. Paula eleve szenved bizonyos idegi problémáktól, később pedig Imre is megbetegszik. Egyikük sem elég erős ahhoz, hogy a történelem és a társadalom által rájuk aggatott
terheket elbírják. Paula sokszor utal leveleiben arra, hogy a nőktől elvárt szerep – vagyis a jó
anya és háziasszony – nem engedi meg, hogy karrierista legyen, környezete elítéli, amiért érvényesülni szeretne. Imrének pedig először házassága felbontásával kell elszámolnia (elhagyja a
tökéletesnek tűnő feleséget egy fiatal és tapasztalatlan lány miatt), majd neki is szembe kell
néznie a tőle elvárt szerep nehézségeivel, hiszen az erős, maszkulin férfi képét kell mutatnia.
Mindezt úgy kell megtennie, hogy szerelménél jóval idősebb, ami szintén okoz súrlódásokat.
A harmadik feleség szándéka a könyv végén kimondatik, s meglehetősen paradoxnak hat.
Egyrészről óvni szeretné az ő Imréjének az emlékét, így hajlandó bizonyos levelek, iratok
megsemmisítésére, másrészről mégis feltárja az olvasónak Paula és Imre minden egyes veszekedését. Élhet a gyanúperrel az olvasó, hogy a harmonikus mindennapokról szóló levelek
felett inkább csak átsiklik. Bár egy ponton jelzi, hogy örül annak, hogy voltak boldog perceik
is, ezeket mégsem részletezi, nem ered újabb feljegyzések nyomába. Mintha mohón keresné
az önigazolást, miszerint Imre az övé volt.
A Párbaj mindemellett számos kulturális elemre utal, az olvasó olyan közegbe kerül, ahol
József Attila, Rilke, Brecht és mások művészete a hétköznapi beszéd témája. Olykor a diktatórikus rendszer elnyomó funkciója is felsejlik, a művészeknek, tudósoknak politikai elvárásokhoz kell alkalmazkodniuk. Hiteles, ahogyan Ács Margit eltérő hangot tudott adni Imrének
és Paulának ezekben a végletes helyzetekben. Mindezt ráadásul úgy tette meg, hogy teljesen
más a szókincs és a mondatok szerkezete a lány egyetemista évei alatt s megint eltérő módon
ír érett nőként. Imrénél ugyanez figyelhető meg: betegsége alatt mintegy lázálmokban fogalmazott kusza gondolatok szerepelnek, míg máskor letisztult, átgondolt fogalmazást látunk.
Ezek az eltérő szólamok adják meg a Párbaj valódi erényét. Emberi sorsokról van szó, olyan
személyekről, akik folyton változnak, miközben görcsösen kapaszkodnak az életbe és a boldogulás lehetőségeibe. Minden keserűség ellenére Paula és Imre több mint tizenöt éven keresztül házasok maradnak. Szükségük van egymásra, ám a kapcsolatukban a kitartás mellett
a behódolás, az elhallgatás is gyakori jelenség, ami – bármennyire is groteszknek hat – szintén a hosszú együttélés egyik kulcsa tud lenni.
Egy kissé szenvtelenül személyes megjegyzés: olykor már-már bosszantóra sikerült
a parttalan viták rajza. Előre tudható ugyanis, hogy a kettejük párbaja vereséggel fog zárulni,
így nem mindenhol lehet átérezni ennek a macska-egér harcnak a tétjét. Néha meg mintha a
nemekről kialakított sztereotip képeket öltenék magukra (hisztérikus nő, a testiséget előtérbe helyező férfi), ám az összes levél elolvasása után árnyaltabbá válik a kép.
A Párbaj meglehetősen érdekes olvasmány, izgalmas narrátori szinteződéssel kialakítva.
Amennyiben az olvasó túl tud lépni az egyes viták gyermetegségén – bár ki az, aki sosem nagyított fel valamilyen apró problémát? –, akkor láthatja a mögöttük zajló lelki folyamatokat,
s a korszakról is egyfajta látleletet kaphat. A Párbaj nem válaszolja meg a bevezetőben felvetett kérdéseket, mégis felkiáltójelet tesz mögéjük.

„

170

tiszatáj

KOLOZSI ORSOLYA

Karcolatok a Kék Acélból
JUHÁSZ TIBOR: SALGÓ BLUES

Scolar	Könyvkiadó
Budapest,	2018
80	oldal,	2199	Ft

 

Juhász Tibor debütáló verseskötetét három éve adták ki (Ez	
nem	az	a	környék,	2015), 2018-ban pedig a Scolar-Live sorozatban jelent meg első prózakötete, mely a Margó-díj shortlistjére is felkerült. A Salgó	blues vékonyka kis kötet, ízléses,
minimalista borítóval (ez egyébként a Scolar Kiadó említett
sorozatának minden darabjáról elmondható). A sötétzöld
alapon mindössze két söröskupak látható, az egyiken a Nem
nyert felirat (belül), a másikon a bányászat világszerte használt jelképe, keresztbe tett bányászék és bányászkalapács
(kívül). Ezzel megadva, kiemelve a kötet alapvető témáit,
a „nyeretlen”, alkoholmámorba fojtott sorsokat, a hajdani
bányászváros kilátástalanságba dermedt világát. Az enyészet
közege ez, értelmetlen és holnap nélküli életek skicceinek
rövid sorozata, „szociografikus novellaregény”, ahogyan a
kötet hátlapján olvasható. Valóban szociografikus, hiszen egy
jól beazonosítható vidék (Salgótarján) tipikus társadalmi rétegét mutatja be, melynek során a tényeken alapuló tárgyias,
köznyelvi leírások uralkodnak, de azért az irodalmiságot sem
nélkülözik a rövid elbeszélések. Vagyis inkább szociográfiai
vázlatok, karcolatok, klasszikus szerkezetű elbeszélésnek
ugyanis a tizennégy írás egyike sem nevezhető (talán erre is
utal az első lapon, közvetlenül a cím alatt található műfajmegjelölés, a n_v_ll_k, mely a hiányokra, befejezetlenségre,
vázlatszerűségekre irányíthatja a figyelmet). Novellaregény
lehet azért, mert a különálló szövegek egymásba fonódnak,
egy nagyobb (bár (le)zártnak természetesen nem nevezhető)
történetet rajzolnak ki, a visszatérő szereplők és a helyszínek
azonosságai szolgáltatnak ehhez alapot. A legfontosabb tér,
mely a szétfutó eseményeket nagyjából összefogja, a Kék
Acél nevű kocsma (egyébként valóban létező vendéglátóipari
egység Salgótarjánban), a kötet „hőseinek” kiindulópontja,
jobb híján otthona, a magány elleni küzdelem szánalmas
színhelye. A kocsma törzsközönségének történetei sorakoznak fel előttünk, a leggyakrabban egyes szám harmadik személyben megszólaló elbeszélő diktafonra veszi történeteiket,

2019. július–augusztus

171

„

de többségüket személyesen ismeri – ez az anyaga, ebből dolgozik. A tér szervezi tehát valamelyest egységbe ezeket a különböző, de egyformán reménytelen sorsokat. Feriét, aki gyógyíthatatlan beteg feleségét gondozza, Ágyas Janiét, aki kislányának halálát képtelen feldolgozni, Barnáét, akit a felesége hagyott el, Éváét, akit saját gyerekei zsigerelnek ki. Ezekhez az
élettörténetekhez pedig hátteret ez a szürke, valamikor jobb napokat látott város szolgáltat,
mely mintha csak lakótelepekből, elveszett reményekből és sárból állna. A város rátelepszik
a sorsokra (gyárbezárások, leépülő ipar) és a sorsok egy elveszett várossá állnak össze. És
mindebben már nincs is semmi lázadás, csak valamiféle tehetetlen beletörődés, ahogyan a
kötetet nyitó novella (Harangszóra	várni) utolsó mondata is hangsúlyozza: „Így is lehet élni.”
Ha várnak is valamire ezek a „hősök”, az legfeljebb a megváltás, egy kívülről érkező csoda,
mely szavatolja saját erejükből megoldhatatlan szenvedésük végét.
A változás lehetősége nélkül múlnak az életek egy olyan városban, melynek határain belül mintha megállt volna az idő. Bár úgy tűnik a kilencvenes évek végén, kétezres évek elején
járhatunk, nyugodtan vissza is mehetnénk 20-30 évet, valószínűleg akkor is épp ezeket a helyeket és életeket (legfeljebb apró eltérésekkel) találnánk az utcákon, a szobákban és a lepusztult presszókban. A kocsma mint alapvető helyszín, az egymásba fonódó életek, a perifériára szorultak világának ábrázolása nagyon erősen megidézik Tar Sándor világát (a Kis‐
moszkva című szövegben egyértelmű utalás is történik erre a kapcsolódásra, a „Miért jó a
póknak?” – kérdéssel), és nagyon jó útnak tűnik e hagyomány folytatása, de Juhász szövegeiben egyelőre nincs meg az a többlet, az az erő, amely a Tar Sándor novellák olvasása során
mellbe vágja az embert. A címben megjelenő blues lelke az, ami (még) hiányzik. A fájdalmat,
magányt, vágyat megéneklő blues egyszerű dallamát az előadó személyisége, egyedisége tölti
fel, teszi naggyá. Mintha ez az apró (hatásában mégis nagy) különbség nem tudott volna létrejönni a kötet lapjain, mindannak ellenére, hogy jól megírt könyv Juhász Tiboré. A borítón
olvasható szövegből tudható, hogy a Salgó	blues „önéletrajzi ihletésű” szöveg, írója jól ismeri
a közeget, melyet ábrázol, de mintha nem dőlt volna el egyértelműen, hogy az elbeszélő maga
is „bennszülött”, a félresiklott sorsok egyike, vagy ismerője a városnak, de mégiscsak egyfajta
kívülálló. Ez utóbbit erősítik azok a reflexiók, melyek arra vonatkoznak, hogy az elbeszélő
számára a figurák megírandó anyagot jelentenek, még akkor is, ha részvéttel közelít feléjük.
A kötet záró mondata például így hangzik: „Mint mindannyian, ő is modellt ül nekem.” Modellt ülnek neki, ismeri őket, de mégsem teljesen közülük való. Természetesen nem ezen múlik a hatás vagy annak elmaradása. Egy teljesen objektív, részvétlen leírás is lehet szívbemarkoló, rendelkezhet azzal a plusszal, mely tapintható közelségbe hozza a perifériának ezt az
izzadság- és alkoholszagú világát. Az elbeszélő és nézőpontja azonban itt furcsán billeg a belül és a kívül között, és ez nem bizonyul jó megoldásnak. Ennek ellenére nagyon jó indulás
Juhász Tiboré, legközelebb talán a vázlatszerűség eltűnik, kidolgozottabbá válnak az egyes
történetek, miközben megmaradnak az ehhez hasonló erős szövegrészek: „Tíz óra körül már
egyikük sem bírt egy helyben állni, dülöngéltek, de forrt bennük a düh, mintha valaki megsértette volna őket, elnagyolt mozdulatokkal gesztikuláltak, Isten áldja Som Lajost, ordították, amikor felcsendültek a zenegépből a Ha volna két életem akkordjai. (…) Felsorakoztak az
ajtó mellett, mint valami vadnyugati banda, csak fogpiszkáló kellett volna a szájukba, meg
egy idős zenész a sarokba, aki elnyújtva játssza szájharmonikán az Édes kisfiam dallamát.”

„

172

tiszatáj

GAJDÓ ÁGNES
	

Újrateremteni a múltat
FÜZI LÁSZLÓ: AZ IDŐ KERESÉSE

Kalligram	Könyvkiadó
Budapest,	2017
473	oldal,	3990	Ft

 

Valamennyien az időt keressük. A főállású lapszerkesztő Füzi
László több kötete is ennek jegyében íródott, például a Vilá‐
gok	 határán, amely én-könyv és családregény egyszerre, s
amely a múltba, az író gyerekkorába kalauzolja az olvasót. Ez
a kötet helyet kapott a Kötések,	szakadások.	Hármaskönyvben
is (Kalligram, Pozsony, 2012), amely szintén az úton levés, az
időben bolyongás dokumentuma, egészen a rendszerváltásig.
Füzi akkor úgy zárta gondolatmenetét, hogy azon a hangon,
amelyiken magáról kezdett beszélni, az újabb történeteket
már nem tudja elmondani. Meg kellett hát találnia a stílust a
későbbi, önéletrajzi ihletésű szöveghez, s minthogy ez sikerült, Az	 idő	 keresése címmel az 1990-es évektől napjainkig
megírta élettörténetét, reflexióit. Emlékeit és az eltelt éveket
összegző, esszészerű számvetését megismerve gondolkodhatunk el arról, érthető, megérthető-e az idő.
A szerző hol egyes szám harmadik, hol egyes szám első
személyben írja le gondolatait. Távolságtartóan szól, amikor
általános igazságokat, a közösségnek is ismerős tapasztalatokat fogalmaz meg, s személyesebb, ha életének apró titkait,
legtitkosabb gondolatait hozza nyilvánosságra: „Egyáltalán
az érdekelte, hogy az idő mozgása, változása mikét hat egy
ember életére, s ezt leginkább önmaga életén keresztül tanulmányozhatta. Ha figyelt valamire, akkor erre figyelt már
gyermekkora óta. Érteni akarta az időt, tudni akarta, hogy mi
miért történik, hogy a világ történései között milyen összefüggések mutatkoznak” (11).
Az idő megértésének vágya fogja egybe a rendkívül tudatosan szerkesztett és formába öntött kötetet. A három nagy
fejezet sokatmondó címet kapott: Az	 idő	 keresése;	 Elakadá‐
sok;	Mozdulások. Mindegyik fejezet három részből áll, s minden rész három alegységet foglal magában. A feljegyzések
száma is állandó a fejezeteken belül: 33-66-33. Mindez azt jelenti, hogy összesen háromszázkilencvenhat bejegyzés vezet
végig az elmúlt negyedszázadon. A nyolcvanas évek legelejétől a Kádár-rendszer felszámolódásáig, majd napjainkig kö-

2019. július–augusztus

173

„

vethetjük az eseményeket, főhősünk szemszögéből. A szerző határozottan leszögezi, nem a
történelemről akar könyvet írni, ám „amit ír, annak meg kell felelnie a történelmi hitelesség
követelményeinek” (13).
Füzi szerkesztő úr fegyelmezett következetességgel veszi lajstromba a történéseket,
s miközben emlékezik, folyamatosan kontrollálja önmagát. Ellenőriz s kételkedik. Kételkedését indokolja is: „Az emlékezés a lélek legmélyebb történéseinek részese, s szükségszerűen
másnak mutatja a múltat, mint ahogyan azok valamikor megtörténtek” (16). Ha mindezt
szem előtt tartja az olvasó, egyáltalán nem érheti csalódás. Nagyon pontos az emlékek rögzítése, a kísérőszöveg is korrekt. Nincs hiányérzetünk. Füzi gondoskodott róla, hogy emlékeit
korabeli szemelvényekkel egészítse ki. Egy-egy bejegyzéséhez sajátos „olvasónapló” is társul,
hiszen mondandóját Márai, Csoóri, Babits, Romsics Ignác, Németh László, József Attila, Liska
Tibor, Buda Ferenc, Illyés Gyula, Sándor Iván, Kis János, Péterfy Gergely, Balassa Péter,
Grendel Lajos, Szilasi László, Milan Kundera – s sorolhatnánk – egy-egy szemelvényével egészíti ki, magyarázza.
A szerző a kötet első részében kijelenti, hogy nem akar emlékiratot írni, olvasónaplót
meg végképp nem. Törekvése pusztán az, hogy rendbe szedje, mi történt vele az elmúlt évtizedekben. A feljegyzésekből nemcsak a lapszerkesztő, hanem a lap – a kecskeméti Forrás
mint szellemi műhely – (élet)története is kirajzolódik, 1982 augusztusától napjainkig. Füzi
többnyire kívülről/felülről szemléli önmagát s mindenkori környezetét. Mintha filmet nézne:
képeket jelenít meg, s az egyes képkockákat magyarázza igen plasztikusan. A távolságtartó
leírásokból olykor nagyon is személyes vallomás kerekedik, néha a szerző szándéka ellenére.
Megtudjuk például, hogy szerkesztőként „sajátos viszonyt alakított ki az idővel, az akkori világgal, s természetesen az irodalommal.” (…) Benne élt azokban a problémákban, amelyekről
olvasott, benne élt azokban a művekben, regényekben, versekben, amelyeket olvasott” (178).
És sokat olvasott. Sokat is írt. „Az író számára a mű megteremtése jelenti a valódi cselekvést” (316). Aki ír, lapot szerkeszt, annak bizonyos időközönként szükségszerűen számvetést
kell készítenie. Mérlegre tenni, mi jó, mi rossz. Mi az, amit másképp lehetett volna. Végiggondolni a valódi munka és cselekvés értelmét és célját. „A számvetés feszültségeket old fel és
feszültségeket teremt” (329) – írja Füzi László, akinek magántörténelmében is számos feszültség található, ahogyan a huszadik század második felének történelmében is. Minden
kapcsolódási pontot nem ismerhetünk, bár kétségtelenül részletes elemzést kapunk a korszakról – a Kádár-rendszerről, a rendszerváltásról. Emléktömbök zuhannak elénk. Tapintható a feszültség, amely egykor oly jellemző volt a vitatkozó, változást akaró politikusokra, művészekre.
A számvetés gyakran előhívja a hiányt, ez szinte természetes jelenség. Füzi hiányérzete
sokféle, s ha úgy vesszük, a hiányok végigkísérik az átélt éveket, évtizedeket. „Gyermekkorában hiányzott számára a nagyobb táj, később a megismerendő, majd az elveszített táj hiányzott… (…) hiányoztak az elveszített emberek, hiányzott a kiegyensúlyozottság, a tér…” (331).
A hiány akár az ember önéletrajzát is meghatározhatja, de régen rossz lenne, ha csak ebből
állna az élet. Akkor már inkább az idő	keresése – és megtalálása – legyen a feladat.

„

174

tiszatáj

LÁBADI ZSOMBOR

Az elkötelezettség dilemmái
LOSONCZ ALPÁR: A HATALOM(NÉLKÜLISÉG )
HORIZONTJA . H OMMAGE À Ú J S YMPOSION

	Forum	Könyvkiadó
Újvidék	,	2018
372	oldal,	2990	Ft

 

Losoncz Alpár könyve az Új Symposion folyóiratról több
szempontból is különbözik a konvencionális monográfiák
témaválasztásától. A tanulmányokra, esszékre épülő kötetkompozícióra jellemző, hogy nem sok kis filológiai részletből
áll össze, hanem egy-egy fontosabb jelenség szélesebb aspektusaira reflektál. A szerző saját megfogalmazásában módszerét magaslati határpontok kijelöléséhez hasonlítja, melyek jó
rálátást nyújtanak a szemlélt jelenségekre. Az így létrejött
nézőpont így alapvetően perspektivikusnak nevezhető, egy
sajátos bölcseleti látószögnek, amely az előtte feltáruló öszszefüggéseket a teljesség igényével közelíti meg. A könyv
előszava részletesen kitér rá, hogy jó néhány alapmű megjelent a témáról, így például a Csorba Béla és Vékás János szerkesztette A	 kultúrtanti	 visszavág, Bosnyák István Politikai	
Symposion	 a	 Délvidéken című kötetei, illetve Szerbhorváth
György monográfiája, a Vajdasági	 lakoma, melyek már igen
alaposan dokumentálták a folyóirat történetét. Losoncz Alpár elsődleges célja ennek ismeretében nem a folyóirat recepciótörténeti újraértelmezése, hanem egy olyan összetett
látásmód megjelenítése, amely a jelenség közéleti-társadalmi
vonzatainak mélyreható gondolati feltárásával, a folyóirat
„befejezhetetlen” történetéhez kapcsolódik (17).
A hatvanas évek közepén alapított Új Symposion folyóiratra néhány évtizedes működése során számos olyan kontextus rakódott rá, amely rámutatott a társadalmi közvetítettség szempontjainak meglétére. A jelenség sokrétű megközelítésére Losoncz Alpár azt a beszédmódot választja,
hogy az Új Symposion harmadik nemzedékének tagjaként
szólal meg, ám megpróbál bizonyos distanciát kialakítani a
múlt történéseivel szemben. E távolságtartás azonban változó mértékű, hiszen az alcímben megfogalmazott hommage
jelző egyszerre világít rá az elismerés ígéretére és a tisztelet
kinyilvánításának bizonyos performatív kereteire. Ebbe az
összefüggésbe kerül a szerző azon szándéka is, hogy a folyó-

2019. július–augusztus

175

„

iratot övező kitüntetett érdeklődés kibontakozásával egyidejűleg tárgyalja a kontextus fényes pillanatait és árnyoldalait, és időnként rákérdezzen a már létező megközelítések ellentmondásaira (9).
A kötet az Új Symposion-jelenségét összekapcsolja a jugoszláv problémakör elemzésével.
A	„félrevezető	totalitarizmus” című fejezet egyik fontos állítása szerint maga a folyóirat sem
jöhetett volna létre, ha Jugoszlávia egy diktatórikus állam lett volna (103). A totalitárius jelző
társítása a fogalomhoz azért nem megfelelő, mert többnyire leegyszerűsített válaszokat hív
elő, ezért a szerző a jugoszláv-kérdést is más oldalról közelíti meg. A megbélyegzés kioltja a
jelenségben rejlő feszültséget, elkényelmesíti a gondolkodást, márpedig Losoncz Alpár gondolkodói alapállásának egyik jellemző vonása éppen az, hogy kerüli a könnyű válaszokat, és
rámutat a fogalmi ellentmondásokra. Jugoszlávia, az egykori államalakzat jelensége számos
termékeny feszültséget hordoz, megalakulásától kezdve rendkívül bonyolult, olykor egymásnak ellentmondó társadalmi elvárásoknak próbált eleget tenni, ami miatt alkalmassá válik arra, hogy alapos kritikának vessük alá. Az államszervezetről vallott leegyszerűsített elképzelés meghaladására, a totalitarizmus kritikájának felülvizsgálatára több érv is kínálkozik
a kötetben. A fogalom kereteit szétfeszítő ellentmondások között említi például Losoncz Alpár a felszabadítási mitológia meglétét, amelynek fontos része a Szovjetunióval szembeni fellépés, másrészt pedig szembetűnő a szocialista államalakulat relatív belső rétegzettsége, ahol
megférnek egymás mellett a szocializmus liberalizált, burzsoá és marxista változatai is. A koncepció ideológiai többleteként jelenik meg az önigazgatás koncepciója, amely a rendszerre
visszautaló kreatív önkritikaként is értelmezhető a szerző szerint. Ennek a körülménynek tulajdonítható, hogy az állampárt számos alkalommal került olyan sajátos helyzetbe, amikor a
kritikával önmagát sújtotta (141). A Jugoszlávia-koncepció értékelésére az óvatos distancia
jellemző: Losoncz Alpár egyrészt kitér arra, hogy a délszláv állam különösebb előzmények
nélkül hozta létre saját létfeltételeit, ám ezzel együtt azt érzékelteti, hogy gyakran megvilágosodásszerűen, ad hoc módon történt mindez, mint abban az esetben, amikor a jugoszláv önigazgatás megszületésének elemzésénél, nem mellőzve a szatirikus mozzanatokat sem, a korabeli politika inkább rögtönzésszerű, mintsem alaposan átgondolt stratégiájára utal (115).
Losoncz Alpár kortörténeti értelmezései a történelmi alakzatban kimutatható társadalmi
lehetőségek, átalakulások, dinamikus létrejövések megjelenítésére fókuszálnak. A létrejött
politikai viszonyok között egy olyan egyedülálló mozgalomnak a működését, mint amilyen az
Új Symposion volt, azzal a némileg egyedülálló társadalmi helyzettel hozza összefüggésbe,
amelyben más szocialista országokhoz viszonyítva akár paradox módon még a lehetetlen	le‐
hetősége	is	felmerülhetett (legyünk	realisták,	valósítsuk	meg	a	lehetetlent, hangzik a maximalista jelmondat). Ez így akár még arra a radikális avantgárd gesztusra is igaz lehetne, amely a
folyóirat eszmeiségét a lázadás permanens meglétére vonatkoztatja. A „forradalmi lázadás”
igénye a szerző számára több egyszerű ösztönkiélésnél, inkább egyfajta olyan magatartásminta, amely aktív cselekvés és élénk kritikai reflexió is egyszerre. A jelenség körüli feszültséget jól szemlélteti, hogy a szerző nézőpontjából mindig létrejön egyfajta utópikus perspektívája is, amely iránt nem maradhat közömbös az értelmező. A folyamatot az motiválja, hogy
a lázadás motívuma és a teljességvágy igénye között dialektikus ellentét feszül. Mindez úgy
nyer értelmet, hogy a társadalmi közvetítésben rejlő lehetőségeket kimerítve a művészet a
rögzült kollektív képleteket lebontó tevékenységnek bizonyul. Ezt a törekvést mintegy az
avantgárd átreflektálásának tekinti a szerző (45). Az újraértelmezett totalitás ellentmondá-

„

176

tiszatáj

sosnak tűnő fogalmát szerinte az magyarázza, hogy a Symposion által keltett eszmék, társas
gyakorlatok olyan közösségi tartalékként élnek tovább, amelyek a mai gondolkodás számára
is tartogatnak ki nem használt lehetőségeket. A perspektivikus visszatekintés éppen ennek a
kritikusi igénynek szeretne megfelelni.
A vizsgált folyóirat mint összetett művészeti, társadalmi, kulturális jelenség más megvilágításba kerül, amikor a radikális alternatíva nyomán az igazságmozzanattal fonódik össze.
Ez az újbaloldali filozófiából ismert szempont különösen sokatmondóan vetődik fel, amikor
Losoncz magát a mozgalmat is az igazsághoz való viszonyában ragadja meg. Ekként az összetartozás tudatát nem egyszerűen a nemzedéki kötelék, hanem egy általánosabb, elvi kérdés
meglétére alapozza. A kollektív együttállás tényét eszerint nem az eszmei kohézió, hanem a
Losoncz Alpár által igazságpolitikának nevezett jelenség teremti meg (38). Ennek a közösségi
keménymagnak a létrejötte összefügg a már említett intenzív társadalomkritikával, amely a
közös igazsághoz való hűség képzeteit is kialakítja. Itt azonban egy újabb ellentmondás körvonalazódik, ugyanis miközben az Új Symposion köreihez való tartozást gyakorlatilag az egzisztenciális vonatkozásoktól teszi függővé, Losoncz Alpár a könyv előszavában mégiscsak
generációs különbségről (is) beszél, és az egyes nemzedékek képviselőinek részben eltérő
kritikai-poétikai habitust tulajdonít. Ennek a gondolati műveletnek így az is lehet a nem kívánt következménye, hogy a már létrejött igazság eltérő intenzitással jelenik meg, ami a fogalom univerzalista hatását a szerző szándékával ellentétben valamilyen módon mégiscsak
gyengíteni fogja. Mivel a kortárs igazság-diskurzus meglehetősen szerteágazó összefüggései
csupán töredékesen jelennek meg a kötetben, ezért e kérdéskör kapcsán Losoncz Alpár korábbi tanulmányaira támaszkodhatunk, így vélhetően az esemény kategóriájára összpontosító elmélet alapján (pl. a kötet többnyire egyetértően idézi Alain Badiou francia filozófust) itt
is az igazságfogalom lehetőség-feltételeiről lehet szó. Erre az új és kivételes történelmi tett
nyomán kialakult eseményre, amely azelőtt elgondolhatatlan volt, emlékeztet sok tekintetben az Új Symposion hirtelen felívelő, különösebb előzmények nélküli létrejötte.
Az esszé egyik legjellemzőbb pontján a jelenség értelmezését a dialektika közegébe helyezi át a szerző. Ennek a bölcseleti választásnak, amelynek előzménye egyébként megfigyelhető Sinkó Ervin írásaiban is, a hátterében egy olyan hegeli tétel áll magyarázó elvként,
amely itt a kisebbségi vajdasági lét meghaladásával függ össze. A Losoncz Alpár által is említett tapasztalati heterogenitást szemügyre véve azonban nem igazán érthető, hogy a megcélzott univerzalizmuson túl mi magyarázza az olyan maximalista elbeszélés létrejöttét, amely
paradox módon a kollektív önmegvalósítás egyik lehetőségét abban látja, hogy az teljességgel
tagadja magát mint kisebbségit (74). Miután a kérdést némileg eldöntetlenül hagyja a kötet,
az előzmények ismeretében arra a megállapításra juthatunk, hogy a megcélzott radikális dinamizmus feltehetően a marxi ’semmiből mindenné lenni’	tételből származtatható, amely új
alakban tér vissza az újbaloldali filozófiában, s itt is az univerzalizmus igényével lép fel.
E megközelítéssel szemben azonban joggal vethető fel, hogy a megcélzott univerzális eszmény éppen akkor válik leginkább törékennyé, amikor bebizonyosodik róla, hogy óhatatlanul ki van szolgáltatva a többirányú társadalmi-ideológiai közvetítésnek.
A kötet alkotói portréi, pályarajzai közül érdemes kiemelni néhány jellemző fejezetet,
ahol jól kirajzolódnak a könyv címébe emelt hatalmi közeggel szembeni egzisztenciális választások, ideológiai ambivalenciák erőterei. Itt is jól érzékelhető, hogy a szerző az elismerő
gesztusok és a többnyire meglehetősen szoros személyes alapviszony ellenére, továbbra is

2019. július–augusztus

177

„

meg tudja őrizni a kritikai distanciát az életművekkel szemben. Losoncz Alpár a kiélezett dialektika művelőjeként szemrevételezi a Symposionhoz kötődő szemléleti módosulásokat,
eszmei töréspontokat, egzisztenciális veszteségeket. Ezzel a kritikus szellemiséggel viszonyul
például a változatlanul a folyóirat homlokterében álló szabadságmetaforához, a tenger jelentésrétegeihez. Ennek a jelenségcsoportnak a szemléleti módosulásaira mutat rá Losoncz Alpár Böndör Pál költészetének bizonyos metaforikus aspektusainál is, ahol felfedezi a könynyen kultikussá vált tengerképzet egyik lehetséges dialektikus ellenpárját, amely jól érzékelhető a tengerkábulattól a jelenség elvesztése, majd hiánya felé tartó folyamatban. Az egzisztenciális veszteségek megtapasztalása után, a korábbi közös állam széthullásával, a korábbi
pozíciók újragondolására is nagy szükség lehet, ezért a szerző meggyőzően érvel amellett,
hogy új symposionista-magatartás ezúttal nem érvényesült következetesen a jelenségről kialakult diskurzusban. Ez márpedig úgy lett volna leginkább elkerülhető, ha ezúttal sem tartunk igényt a birtokos szerepére, s továbbra is rábízzuk magunkat a mindenkori közvetítés
társas módozataira (322).
A művészportrék egyik rendezőelve a kötetben a partikularitás meghaladásába vetett hit
szerepének kiemelése. Különösen jól kirajzolódik e szándék az Új Symposion-mozgalom
egyik alapítójának, Sinkó Ervinnek a méltatása során (az Idegenség	 forever? c. fejezetben),
ahol egy új mozzanattal egészül ki az igazsághoz való eljutás feltételezett folyamata, a társadalmi elkötelezettség feltétel nélküli vállalásával. A sinkói opuson nyomot hagyott forradalmi
vereségtapasztalat Losoncz Alpár szerint egyedül úgy értelmezhető megfelelően, ha teljességgel elutasítjuk az áldozat passzivitásra ítélt szerepkörét, és az életművet az aktív igazság
kimondásának viszonyába állítjuk. Ez nem lehet más, mint a politikával szembeni cselekvő
állásfoglalás, amely a hatalom közvetlen kritikájának gyakorlását jelenti, a megmutatkozó
erkölcsi többlettel (210). Az életműn végigvonuló idegenségtapasztalatra is egészen új perspektíva nyílik, ha elfogadjuk, hogy Sinkónak paradox módon a lehetetlenség	 lehetőségében
kellett hinnie. Ezzel olyan hivatkozási pontjává válik az új symposionista-mozgalomnak,
amelynek tevékenysége nem egy vég nélküli negatív posztmodern utópiába illeszkedik,
s nem az örökös várakozás jut osztályrészül, hanem a cselekvés alternatíváját képviselve
visszaváltozik azzá, amit Lososoncz Alpár azzal a hitbeli meggyőződéssel jellemez, hogy a
Messiás már itt van, megérkezett (206).
Végül érdemes kitérni két igencsak pregnáns és részletgazdag szerzői portréra, melyek
kiváló rálátást biztosítanak a korabeli és jelenlegi „vajdasági csúcsértelmiségi dilemmákra”.
A Bányai-opuszról szóló fejezet, amely az irodalomtörténész, egyetemi tanár halála után készült, sokrétűen ismerteti azokat a társadalmi és intézményes hajtóerőket, amelyek Bányai
János nemzedékére is hatással voltak. Losoncz Alpár az iskolateremtő egyetemi tanár, pedagógus egyéniségének méltatása során nem hallgatja el azt sem, hogy véleményük esetenként
eltért egymástól a vajdasági irodalom néhány kérdésének megközelítésében; így például az
irodalom autonómiája megítélése kapcsán is, ahol a késői Bányai János-féle hermeneutikai
magatartás és a dialektikus, politika távlatú szemlélet alapvető eltérései is megmutatkoznak.
A monográfia egyik legcélratörőbb pályarajza Gerold László egyetemi tanáré, színházkritikusé. Szembeötlő, hogy talán az ő pedagógusi-kritikusi habitusát tekinti a szerző az egyik legbiztosabb alapon állónak az Új Symposion korai nemzedékéből, mert meglátása szerint Gerold László volt az, aki a legkevesebbet változott az idők során. Losoncz egyöntetű elismerését azzal érdemli ki, hogy másokkal ellentétben nem tért ki a közéleti viták elől, és a maga

„

178

tiszatáj

eszközeivel mindig elszántan küzdött a dilettantizmus, az álműveltség, a provincializmus
nemkívánatos jelenségei ellen. A legtöbb esetben vállalja a konfrontációt nemcsak fontos
irodalmi, hanem társadalmi, filozófiai kérdésekről is. A közösségben gondolkodás formái Gerold László tevékenységét a színikritika terén ugyanúgy jellemezték, mint a kisebbségi kultúra és a politikai érdekképviselet intézményes szintjein.
A kötet több, az Új Symposion törzsgárdájához tartozó költőről, művészről is nagyobb
terjedelemben emlékezik meg, így pályaképet közöl Tolnai Ottóról, Maurits Ferencről, Végel
Lászlóról, Sziveri Jánosról, Fehér Kálmánról. Szerencse, hogy ma is jó néhány alkotó van közöttük, akiktől akár meg is kérdezhetnénk, hogy mit gondolnak arról a korántsem magától
értetődő szerzői szándékról, hogy esetenként jobban megértsük őket, mint amennyire ők értették magukat. Bizonyosan számos eseményt fel tudnak idézni a folyóirat életéből, amely
számukra is majdnem annyira megmagyarázhatatlan és érthetetlen volt, mint annak, aki
közvetlenül nem volt részese az Új Symposion-jelenségnek.

DJORDJE OZBOLT: REGAINING MEMORY LOSS – SZERB PAVILON

2019. július–augusztus

179

„

ROGINER OSZKÁR
	

A név mint tükör, szimbólum
és eszmei konstans
SZARVAS MELINDA: TÜKÖRTEREM FLAMINGÓKNAK –

Fiatal	Írók	Szövetsége
Budapest,	2018
260	oldal,	2500	Ft

 

IRODALOMTÖRTÉNETI TANULMÁNYOK A MAGYAR
VAJDASÁGI IRODALOMRÓL
	
A név meghatároz, a név előír, a név előfeltételeket, sőt előítéleteket hoz létre, és még Barthes szerzőjének halála után
fél évszázaddal is elvárási horizontot konstruál meg. Szarvas
Melinda tanulmánykötetét olvasva ez a horizont fel-, majd
leépül. Átalakul, átíródik, átfogalmazódik. Körvonalai de-,
majd rekonstruálódnak. Szabályai pedig érvényesülnek, eltolódnak, elmozdulnak és helyenként felszámolódnak. Nem
magyarországiként pedig egy olyan magyarországi szerző
magyarországi kiadású kötetét olvasva, aki nem magyarországi irodalommal foglalkozik, mindezt egy magyarországi
folyóirat számára – magam is egy olyan tükörtelembe lépek,
amelybe nemcsak Szarvas Melinda kötete, hanem azzal
együtt az általa vizsgált szerzők, a tudáshalmaz és irodalomtörténeti hagyomány, szövegemmel együtt pedig az ő szövege által vizsgált szövegek is egy többszörösen megsokszorozódó viszonyhálózatba helyeződnek.
Szarvas Melinda tanulmánykötete próbafuratokat végez
az egy évszázada Jugoszláviában, Szerbiában, Vajdaságban
íródó magyar irodalmi kánonon. Alapos filológiai és elméleti
felkészültséggel veszi górcső alá a fogalmakat, újragondolja
őket, miközben az olvasót is újragondolásra ösztönzi. Az irodalomtörténeti áttekintések mellett így megkísérli összetevőire bontani azt a közel egy évszázada használatban levő,
vitatott, támogatott, megkérdőjelezett eszmei keretet is,
amely a kánonnak nevet és körvonalakat adott, de amely
manapság a társadalomtörténeti valóságok megváltozásával
egyfajta folytatólagos válságát is éli. A kötet külön érdeme
ilyen értelemben az, hogy kiemelve az irodalomtörténeti
folytonosságból, elemeire bontja, majd megfordítja a jugo‐
szláviai vagy vajdasági	 magyar	 irodalom jelzős szerkezetét,
és magyar	vajdasági	irodalom néven helyezi használatba. Ez-

„

180

tiszatáj

zel pedig rátapint arra a posztjugoszláv térben másutt is felmerülő kérdésfelvetésre, amely
szerint a (poszt)jugoszláv és ezzel együtt a vajdasági együttélés csupán egymás mellett éléssé alakult-e, következésképpen meghaladottá és anakronizmussá vált-e az a közvetítő kultúra, amely évtizedeken át meghatározta.
Szarvas Melinda így elsősorban arra tesz kísérletet, hogy a huszadik század során többszörösen is megváltozott társadalmi és politikai valóságok ellenére fennmaradó állandósult
elnevezést új jelentéstartalmakkal dúsítsa, és az általa vizsgált regionális irodalmi korpusznak is új analitikai keretet adjon. A név által mozgásba hozott jelölők megkérdőjelezésével
pedig magának a kánonnak az utóbbi negyed század alatt bekövetkezett módosulásaira, eróziójára, hangsúlyainak áthelyeződésére keresi a választ. Maga a szerző a könyv egészét tekintve következetesen használja a magyar vajdasági irodalom kifejezést. Abban viszont már
nem lehetünk biztosak, hogy a névmódosítás az elkövetkező években széleskörűen elterjede, hiszen ez majd az akadémiai mezőben lezajló recepción és az évtizedek óta használatban
levő szakzsargon rugalmasságán is múlik. Mindazonáltal figyelemre méltó, érdekes kezdeményezésként tarthatjuk számon.
A tanulmánykötet első része a két világháború közötti időszakot vizsgálja a fenti szempontok alapján. Elsősorban azt problematizálja, hogy miként keletkezett a név, kitér a sajtóban zajló irodalmi viták fontosabb érveire, továbbá megpróbál ráközelíteni arra az időpontra, amely töréspontként döntően befolyásolni tudta a név keletkezéstörténetét. A könyv következő két módszertani egysége vajdasági szerzők műveit veti össze magyarországi kötetekkel. Nem mellékes, hogy ezeknél az elemzéseknél külön figyelmet fordít a recepciótörténetekre, amelyek egymásra vetítésével érdekes, valamint irodalomtörténeti szempontból is
jelentős eltérések és egyezések mutatkoznak meg. Ilyen komparatív módszerrel közelíti meg
Gion Nándor Testvérem,	 Joáb és Móricz Zsigmond Rokonok című regényét, Balázs Attila
Cuniculus és Esterházy Péter Termelési‐regény című műveit, valamint Kazinczy Ferenc és
Szenteleky Kornél irodalompolitikai erőfeszítéseit. Ennek tükörképeként következik az utolsó egység, amely Kosztolányi Dezső kapcsolódási pontjait vizsgálja Danilo Kiš, Lovas Ildikó,
Börcsök Erzsébet, Tolnai Ottó, Csáth Géza és mások életművében. Az összesen tizenöt tanulmányt elsősorban az jellemzi, hogy a kizárólag műre összpontosító, szövegközpontú gyakorlattal ellentétben Szarvas Melinda általában irodalmon kívüli szempontokat is beemel az
elemzésbe. A tisztán poétikai vagy narratológiai aspektusok mellett így a recepció tárgyalása
során fontos szempontként kezel olyan adatokat, mint a szerző Magyarországra vagy onnan
való elköltözése, az élet egyéb fordulópontjai, a mű keletkezéstörténete és elsődleges recepciója, emellett kiemeli az életmű egésze tekintetében azon életrajzi mozzanatokat, amelyek
kétségkívül kihatottak a művek utóéletére. Itt például fontos megjegyezni azt, hogy fenntartással és kellő távolsággal kezeli az irodalomtörténet-írás, és az irodalomtudománnyal foglalkozók korszakba ágyazott, ideológiai determináltságát. Kritikai távlatba tudja helyezni
ilyen értelemben a két világháború között íródott irodalomtudományi közleményeket és cikkeket, valamint a jugoszláv szocializmus ideje alatt íródott irodalomtörténeti áttekintéseket
is. Emellett kiismeri magát a jugoszláv médiatáj magyar hírlapirodalmában, láthatóan jártas
a Vajdaságban publikált szakirodalomban, és ilyen értelemben el tudja kerülni azokat a közhelyeket is, amelyek csapdájába a magyarországi magyar kutatók sok esetben beleesnek akkor, amikor a kisebbségi magyar kultúrprodukciót vizsgálják.

2019. július–augusztus

181

„

A szerzőt láthatón inspirálja a Vajdaságban keletkező magyar szépirodalom, és nemcsak
naiv érdeklődéssel, kuriózumként kezelve közelíti azt meg, hanem alapos tudással fordul felé. Továbbá, annak ellenére, hogy érezhetően magyarországi közönségnek ír, hiszen több
olyan dologgal is részletekbe menően foglalkozik, amelyekkel a vajdasági magyar irodalomtudomány (a redundancia miatt) csak érintőlegesen szokott, a regionális irodalmi megnyilatkozásokat nem a huszadik század során szinte beidegződött, többségi, magyarországi pozícióból vizsgálja, a magyar irodalom egyfajta leágazásaként, hanem teljes érvényű, külön rendszerként, amely viszont kölcsönhatásban van a magyarországi és más rendszerekkel is. Ezzel
kapcsolatban pedig Az	elnevezés	kötelez(ő) című tanulmányban meg is jegyzi: „A fontos az,
hogy a vajdasági irodalmi produktumok esetében ez a kétoldalú recepció kialakuljon, se ne
csak a magyarországi, vagy csak a vajdasági értelmezés érvényesüljön.” Ez a szemlélet a kötet teljességén átvonul, és ilyen értelemben egy olyan komparatív alapot ad, amely remélhetőleg a további kötetekben is megőrződik, továbbfejlődik és hasonló eredményeket produkál.

KORAKRIT ARUNANONDCHAI: NO HISTORY IN A ROOM FILLED
WITH PEOPLE WITH FUNNY NAMES 5

	58.	Velencei	Képzőművészeti	Biennálé 

ABAFÁY-DEÁK CSILLAG
	

Neverland*
	
Az 58. Velencei Képzőművészeti Biennále kurátora, Ralph Rugoff, az idei seregszemle mottójának a kissé provokatív May You Live in Interesting Times (Élj érdekes időkben) mondatot
adta, aminek többféle értelmezése lehetséges. Felszólít arra, hogy figyeljünk jelenünk jegyeire, környezetünk minden mozzanatára. Korunk legégetőbb kérdéseire keresi a választ, mint
a migráció, a klímaváltozás, és hangsúlyozza a kommunikáció, a párbeszéd fontosságát a másik féllel és önmagunkkal is. A víz is fontos szerephez jut, vagy túl sok (áradások, cunamik),
vagy túl kevés (vízhiány, szennyezett víz, elsivatagosodás) van belőle.
Ha a Giardiniben kezdjük a megtekintést a Centrális Pavilon előtt és fölött sűrű köd gomolyog, körülveszi a belépni szándékozó látogatókat, a „La Biennale” szavak a kolonnád fölött formálatlanná válnak. Lara	Favaretto installációjának második részét látjuk, címe Thinking Head. Eszembe jut a legutóbbi kasseli documenta, ahol a főépület tetejéről is időnként
füstfelhő szállt fel. Ott sem lett új pápa, csak néhány új gondolat született. Az olasz művész
alkotása jelkép, világunk ködös, bizonytalan. Az installációnak erős érzéki hatása van, a szó
szoros értelmében is megérinti a látogatókat.
Az érzéki hatások folytatódnak, az előtérből hosszú folyosón keresztül jutunk be a termekbe, vakító, fluoreszkáló hófehérség vesz körül, káprázik a szemünk. A japán Ryoji	Ikeda
Spectro III. című műve monumentális minimalizmus, mai világunk vizuális ingerekkel túlterhelt állapotára utal, ami szinte vakká tesz bennünket életünk fontos részleteinek meglátásában.
Először szerepel több női kurátor és művész, mint férfi. Megdőlt a nyugati művészet
egyeduralma, az afrikai és keleti művészet most megkapta méltó rangját, mennyiség és minőség tekintetében. Új résztvevő Ghána, Madagaszkár, Dominikai Köztársaság, Malajzia és
Pakisztán. Nyolc év után ismét jelen van India. Az afroamerikai művészet, a szokásostól eltérően a szegregáció, elnyomás és rabszolgaság traumái helyett a fekete kultúra széles spektrumát mutatja be. Zanele	Muholi önarckép-fotósorozata, a női egyenjogúság és önmagunk teljes elfogadásának tételeit fogalmazza meg. Kahlil	Joseph BLKNWS című fiktív TV csatornájának célja a tradicionális hírközlés és tévés hagyományokkal való szakítás, áthidalva a szakadékot magas és alacsony művészet között. Njideka	Akunyili	Crosby hol szuggesztív portrékat
fest fekete festékkel fekete alapra, hol érzékeny és sokrétű enteriőröket. Nagyméretű vásznain a fotomontázsszerű részletek a múlt és a jövő motívumaiként egyesülnek.
Hangosan szól a kínai alkotópáros Sun	Yuan and Peng	Yu, Can’t help Myself című installációja. Átlátszó akrildobozban, hermetikusan bezárva hatalmas ipari robotgép nagy zajjal dolgozik, söprögeti a földről a vörös, vérre hasonlító folyadékot. Fröcsköl az ablakra is, mindig
újból kezdi, forog körbe, mintha bűntény nyomait akarná eltüntetni. A vörös folyadék azonban változatlanul folyik. A gépeket lehet kontrollálni, de a művészetet nem. Továbbra sincs
*

58. Velencei Képzőművészeti Biennálé „May You Live in Interesting Times” 2019. 05. 11. – 2019. 11. 24.
Velence (Giardini, Arsenale)

2019. július–augusztus

183

„

csend, Shilpa	 Gupta indiai művész kapuja jobbra-balra csapódik, nemcsak zár, de közben
rombol is. Nincs átjárás a zónák, határok, vallások, szociális státusz között, és közben minden
erodálódik. Akárcsak Nairy	Baghramian, iráni művész Maintainers című alkotásánál, a fémvázakra applikált viaszszobrok, lakkbevonattal mint használt matracok fekszenek a földön,
a fényezés tartja ideiglenesen egybe formájukat, de tudni lehet, hogy a viasz idővel elhasználódik, megsemmisül.
Csendben ölt nyelvet ránk	Lee	Bull, Koreai Köztársaság, Scale of tongue című bizarr alkotása. Különböző perspektívából nézve más formát mutat, lehet kőszikla, nagy nyelv vagy
süllyedő hajó. Organikus és szintetikus anyagok keverednek, a selyem a legkisebb légmozgásra is reagál, átalakítja a szobor formáját. Nincs állandóság.
A török Halil	Altindere Cosmonaut, Space refugee című műve felveti a kérdést, ha egy ország se fogadja be a szír menekülteket, akkor miért nem telepítik őket a Marsra? Szobrok és
szocreál festmények, virtuális videók vizualizálják a vörös planétán az űrmenekültek életét,
lehetőségeit. Ha a szír menekültek népesítik be azt a planétát, lesz-e nekünk ott keresnivalónk? Nem lehetetlen, hogy földünkön belátható időn belül megszűnik az élet, valamennyien
migránsokká válunk.
De még van egy kis idő, Alex	 da	 Corte, USA, The decorated Shed, miniatűr kisváros makettje a reklámtáblákkal egy létező valóságot modelez, miközben egy amerikai sorozatra
utal, de nem az általunk ismert Twin Peaksre. Álom és rémálom egyben, fölötte a csillagos ég,
beleborzongunk, mi lakozhat az idill mögött. Az ukrán Zhanna	 Kadyrova, Second Hand, a
szovjet idők ipari épületeinek lebontott kerámiát használja fel műveihez, ezzel öltözteti fel
próbababáit, minden megkövül, az emlékezet marad törékeny.
Gyakoriak a dekonstruált tárgyak. Alexandra	 Bircken a kettévágott motorkerékpárt fordítva rakta össze, de nem csak a holt anyagot darabolják. A japán Mari	Katayama saját csonkított testét is anyagként használja, kilencéves korában amputálták a lábát, és műlábakkal él.
Humorosan megjegyzi, ez van kéznél. Wu	Ji,	kínai Flesh in Stone – Ghost cement szobrai a falon lógnak, testrészek, nem torzók, fém tartja össze, mintha önálló élete lehetne a résznek az
egész nélkül. Andra	 Ursuța, Szalonta, USA, (Divorce Dump) mellkasának kosarába a válás
után emlékekkel teli tárgyak kerültek. A hétköznapi, de mégis fontos tárgyaktól nem bírunk
szabadulni, szívünkben (szívünk helyén) őrizzük ezeket.
A francia pavilon is ködbe burkolózik, a hátsó bejáraton keresztül juthatunk be az épületbe. Laure	Prouvost ezzel a migrációra céloz, és arra, hogy az életben is keresnünk kell az
utunkat, és ezt néha csak kerülővel érjük el. A Deep See Blue Surrounding You pszichodelikus
film, vízen-víz alatt járunk, a tudatalattinkban is, szürreális utazás Párizsból Velencébe. Mini
installációk a közelgő világvégéről, az átmenet és a pusztulás megjelenítése. A remény is felcsillan, a fehér galamb emlékeztet arra, hogy Noénak jó hírt vitt, az árvíz visszahúzódik.
A	litvánok kapták az Arany Oroszlánt, a képzőművészet Oscar-díját. Az olasz kurátornő a
katonai kikötő elhagyott raktárhelyiségét bérelte ki, homokos, strandot alakított ki, mesterséges fénnyel, UV-lámpákkal, hősugárzóval. Műanyag játékok, statiszták fürdőruhában és közöttük profi operaénekesek a fürdőlepedőkön énekelnek, elsiratják a korallzátonyokat, amelyek vesztik színüket a fénytől, a hulladékok problémáját. Minden mesterkélt, apatikus, hatása mellbevágó. Az északi	 pavilon is a klímaváltozással foglalkozik Weather report: Forecasting future, idő- és jövőjós egyszerre.

„

184

tiszatáj

A	belga	pavilon (Mondo Cane) is díjazott. Két világot ábrázol, ami nem kommunikál egymással. Élethű bábok népi öltözetben, mechanikusan végzik munkájukat, szőnek, varrnak,
zenélnek, főznek, köszörülnek. Utópikus, fehérre mázolt világ, míg a rács mögött karikatúraszerű alakok (zombi, költő, kirekesztett, beteg, menekült). Paralel társadalmat látunk, a kapcsolódások lehetetlenségét. Az öreg Európa skanzenjét turistalátványosságként, gépesített
bábjai felidézik a Disneyland problémát is.	
Egyiptom	(The Beginnig of the Idea), Khnum, a templom titkainak őrzője és mesélője fején műholdvevő tányérja mozog, veszi az adást a jövőből. Zene, félhomály, hieroglifák, sok
aranyozás, talán sírkamrában vagyunk, csak földig hajolva kúszhatunk ki a napvilágra.
Ausztria	 pavilonjának homlokzatán Amo ergo sum (szeretek, tehát vagyok) szöveg áll
fénycsövekből. A bent látott képek csak első pillantásra tűnnek a logo ellentétének.	 Renate
Bartelman az érzelmek ambivalenciájára hívja fel a figyelmet, erős, sötét, de poétikus képeivel. 312 vörös, muránói üvegrózsa mint egy vörös hadsereg sorakozik a belső udvarban, hegyes kés áll ki mindegyik virágból, a tüske nem a száron található, eszünkbe ne jusson közel
hajolni és megszagolni.
A magyar pavilonban Waliczky	 Tamás Képzelt kamerák projektje rendkívül sokrétű.
A huszonhárom lightboxban huszonhárom egyedi és mechanikájának megértése nélkül is
rendkívül izgalmas képpel találkozhat az érdeklődő. Waliczky a számítógép segítségével felismert látási lehetőségekkel, illetve a saját korunkban megfigyelhető látásmódokkal egészíti
ki az emberi látást és térérzékelést. Interaktív installáció az egyik lightbox, mint az analóg elven működő fényképezőgép digitális parafrázisa. Az installációval kipróbálhatja a látogató,
hogy milyen képeket képes létrehozni Waliczky Tamás egyik fantáziakamerája.
A lightboxok, az animációk és az interaktív installáció együtt egy nagyon egységes feldolgozása a látás leképezése, a valóság ábrázolása kérdéskörnek. Az újmédia-művészet nemcsak
arról ismeretes, hogy új médiumokat, elsősorban digitális technológiát használ, hanem hogy
maga a médium mikéntje is hangsúlyos szerepet tölt be a műben, hiszen nemcsak eszköze a
művésznek, hanem gondolkodásmódjának alakítója is, és ilyenképpen szorosan összefonódik
a mű mondanivalójával – világított rá a műfaj jellemvonásaira Szegedy-Maszák Zsuzsanna
művészettörténész, a kiállítás kurátora.
A német	 pavilonba az oldalszárnyon át, kerekes széknek is alkalmas rámpán juthatunk
be. Mindnyájan fogyatékosok vagyunk? A fején kőszobrot imitáló maszkkal jelenik meg a
művész,	Natascha	Süder	Happelmann, és kitalált néven mutatkozik be. A név identitáshordozó, az identitást úgy értelmezi, hogy az csak másokkal való kommunikációban jöhet létre.
Komplex installáció (építészeti elemek, hang, zene, szobor) fogad a belső terekben. Hatalmas
duzzasztógátfal emelkedik, repedésekkel, meddig bírja a nyomást és dől össze, és önt el mindent a víz? A fal másik oldalán látjuk, díszlet az egész, disszonás zene hallatszik és sípszó, az
ellenállás soundtrackje. Ilyen trillázó sípokkal kommunikáltak Németországban a menekültek, amikor kiadatásuk fenyegette őket, értesítették, figyelmeztették egymást.
Velence pavilonja több művész munkája. A város labirintus-élménye Italo Calvino híres
esszéjére is utal. A köd itt is jelen van, az észlelés homályos, álomszerű, nincs határozott padló, mennyezet, mégis szilárd a talaj a lábunk alatt. The real body érzéki vándorlás múlt és jelen között, a város válik testté, valamennyi elemével, a test lélegzik, és mi vele együtt. A vízen
járás misztikus élményét is átéljük.

2019. július–augusztus

185

„

Kanada Isuma című filmje megállásra készteti a látogatókat, az inuit lakosság kitelepítéséről, területük kisajátításáról szól, életterük megszűnt. Az elmesélés humoros és mélyen
emberi, jegesmedvékkel együtt válnak hontalanná. Japánnak is van mondanivalója a klímaváltozásról, Cosmo-Eggs, négy művész: képzőművész, zeneszerző, antropológus és építész
munkája, hogyan és hol lehetséges a túlélés. A japán szigetvilág érzékeny, természeti katasztrófák sújtják, cunami, földrengés, de az ember által kreált veszély is, pl. atomerőmű. A cunami által hozott kőtömbök, idő után új élet, növények, vándormadarak otthona lehet. Kozmikus tojás mitológia, élő és élettelen születése. A megnyitó előtti napon a pavilon tetején sirálytojást találtak. Égi jel?
Az Arsenalénál áll egy rozsdás hajó, a svájci Christoph	Büchel	Barca nostra (A mi bárkánk)
című projektje. Közel ezer menekült fulladt vízbe 2015 áprilisában a Földözi tengeren, túlzsúfolták a 15 főre tervezett halászhajót. Nincs kiírva a cím, talán azért, hogy ne legyen katasztrófaturizmus-íze? Oldalában hatalmas lyuk tátong, a holttesteket itt vették ki. Vita, hogy
ez lehet e műalkotás. Inkább figyelmeztető emlékmű. Tömegsír a mi bárkánk. Mikor jövünk
rá arra, hogy valamennyien egy hajóban evezünk, a pusztulás felé, ha így folytatjuk. Megérkezünk Neverlandbe. A török Halil	Altindere munkája, már csak egy épület homlokzata. Ez is figyelmeztető műemlék, ez marad meg belőlünk?

ZANELE MUHOLI – DÉL-AFRIKAI PAVILON

„

186

tiszatáj

KÖLÜS LAJOS
	

The end of a dream?
– nézem a feliratot Laure	 Prouvost Deep See Blue Surrounding You szürreális installációjában. Három halfejből víz csurog, tiszta víz. De meddig? Nem az a kérdés, hogy van-e víz, hanem az, hogy meddig lehet még tiszta vízhez jutni? Nem az a kérdés, hogy háború van, hanem
hogy miért van (lehet) béke? Egy bikafej orrlikában karika, mintha Theseus Minotaurusát
látnám, ennyi maradt belőle, és most szolgál?
A mostani biennálé ki nem mondott üzenete: az empátia és a józan ész szükségessége,
azaz miként is közelítünk másokhoz, idegenekhez, fogadjuk el őket. Hat óriási emberi kéz
emelkedik az Arsenale régi hajógyárai fölé, közel ötven méter magasságban. A hat kézpár
egy-egy emberi értéket képvisel, barátság, bölcsesség, segítség, remény, hit és szeretet. Lo‐
renzo	Quinn műve (Building bridges) hídépítés, nem falak és korlátok építése. „Azt akarom,
hogy mindenki képes legyen kapcsolatba lépni a szobrokkal,” mondja Quinn, „a kezek természetesen ismeretesek, de világszerte is elfogadhatóak. Ha mindenkivel szeretnénk kommunikálni, azt egyetemes nyelven kell végezni”. Jelenkorunk új vonása, hogy az y, z generáció
számára valami fontosabb, mint a pénz: a közösség, amivel azonosulni tudnak, valamint hogy
formálhassák a kereteket és ne csak megmondják nekik, mit csináljanak. A Biennálé látogatóinak többsége 26 év alatti.
Kitüntetett szerepet kapnak a szobrok, apokaliptikus időket, helyzeteket idéznek. Milyenné lesz (válhat) az ember, a hozzá tartozó tárgy, emlék. Miként tűnik el az egyénisége,
miként válik holt, néma vagy gépies tárggyá. Az Arsenalében Yin	Xiuzhen kínai művész szobra (Trojan, 2016–17) felhasznált ruhadarabokból áll, ezzel újra életet ad azoknak az embereknek, akikhez a ruhák egyszer tartoztak, és akiknek hangja eltűnt a homogenizálás és a
globalizáció korában. Nairy	Baghramian a mechanikus és antropomorf formákat összekeveri,
hogy zavaró szobrászati tárgyakat hozzon létre. Munkája hibrid teremtményként ábrázolja a
szobrot, amely nem teljesen mechanikus, sem teljesen testi. A Dwindlers, az Arsenale külső
folyosója mentén kiállított üvegcsomagok sorozata felveti a kérdést: Mi az, amit nézünk?
A sérült szellőzőcsövek vagy szörnyű belek gyűjteménye? Dekoratív díszítés vagy romos
szerkezet?
Nadim	 Karam libanoni művész számára a politikai beszélgetések ciklikus állapota egy
nagyszabású kinetikus szobor létrehozását segítette elő, amely a párbeszéd politikáját jelképezi. Eva	Rothschild az ír pavilonban hasonló témákat vet fel a zsugorodó univerzummal, egy
olyan vidám környezetben, amely a nézőket résztvevőkké alakítja: a legfontosabb összetevő,
a bizonytalanság, legyen az jelenünkkel vagy jövőnkkel összefüggésben. Mark	Justiniani (Fülöp-szigetek) installációjában a látogatók az acélból, tükörből és üvegből készült emelt szerkezeteken sétálhatnak, és úgy tűnik, hogy végtelen mitikus, föld alatti alagutakat fedeznek
fel, közben a látogatók a látás módjáról, a tér természetéről és az időszerkezetekről is elgondolkodhatnak.
Az izlandi pavilonban Elisabet	 Davidsdottir egy óriás pszichedelikus szőrös barlanggá
alakította át a raktárat. A padlótól a mennyezetig terjedő szintetikus hajak úgy néznek ki,

2019. július–augusztus

187

„

mintha trollbabák lennének. Ancika	Yi érzékletes munkája az emberi test ízek és illatok által
kiváltott reakcióit vizsgálja. Az illatok használata rávilágít az emberiség látás-központúságára, a látás kiszolgáltatottságra, különösképpen, ha képzőművészetről van szó.
Kemang	 Wa	 Lehulere vizuálisan gazdag, költői és politikai munkája Dél-Afrika történelmére vonatkozik. A Dead Eye, egy nagy kör alakú, függőleges szerkezet, amelyet egy sor objektum vesz körül, beleértve a homokot tartalmazó üvegeket. A szerkezet belsejéből kiáramló fény árnyékokat képez a falon, és élénkíti a sötétített szobát az éjszakai égbolton csillagokhoz hasonló fényfragmentumokkal.
A lengyel	 pavilonban Roman	 Stańczak projektjében (Flight) a repülőgépen elhelyezett
tárgyakat, beleértve a pilótafülkét, az üléseket és a fedélzeti berendezéseket, a repülőgép testén kívül helyezte el (mintha kifordítanánk valamit). A művész dekonstruálta az objektumokat, hogy megértse a halált (a halálra való felkészülést). A Flight a remény keresésének eszköze, másoknak az új látási módok tanítása, mintha az embereknek szükségük lenne egy lelki
változásra, amelyet olyan helyzetben tapasztalhatnak meg, amikor a számukra ismerős rend
felbomlik, és biztonságos világuk veszélybe kerül.
A videoinstallációk a vizuális látásmód megújulásáról, kitágításáról, az összetett látásmód
mindennapivá válásáról tanúskodnak. Művészeti ágakat kötnek össze, szobrokat, fényképeket, festményeket, színházat. Mintha a Mátrix című filmtrilógiában látott világ szemünk előtt
valósulna meg. Neïl	Beloufa a valóság és a képzelet (viszony, helyzet) megragadásának módját vizsgálja. Videóit az Arsenaléban úgy nézhetjük meg, ha edzőberendezésre emlékeztető
szerkezetekre ülünk, amelyek kényelmetlenek és korlátozzák mozgásunkat, a tér konfigurációja megváltozik. A néző, aki a videót figyeli, valaki által mindig megfigyelt lesz.
Ed	 Atkins Bloomja (1–10-ig számozott és a Centrális Pavilonban feltüntetett) rajzok, tarantulákat tartalmaznak, mindegyikük Ed Atkins zsugorodott fejével. Az Arsenaléban az Old
Food, 2017–2019 installációja történetiség és melankólia. Mindenféle ruhadarabot láthatunk: a színes tütütől a fehér szerzetesköpenyen át a parasztruhákig. Apichatpong Weerase‐
thakul kifejlesztett egy olyan nyelvet, amely az élet töredéke felé közeledik, a gesztusok átadásától a nagy ciklusokig, a gyakran előfordulóig a láthatatlanig (The Vapour of Melancholy,
2014). Arthur	Jafa, amerikai filmkészítő nyerte el az Arany Oroszlán egyéni díját a Giardiniben bemutatott 50 perces Fehér Albummal. Az Arsenaléban nagy gumiabroncsokat állított ki,
amelyek az amerikai rasszizmus metaforája is.
A dán pavilon egyik fele színház, ahol a közönség megnézheti Larissa Sansour feketefehér sci-fi filmjét, In Vitrót, amelyet Betlehemben egy posztapokaliptikus bunkerben helyeztek el. Az osztott képernyőn látjuk a szereplőket, a nyílt és zárt tereket, igazságot és fikciót,
a természeti világot és az ember által létrehozott környezetet. Az egyszerű moráljáték, ami az
éghajlatváltozás veszélyeire figyelmeztet, tény és fikció, sőt identitás is.
A festmények, grafikák, fényképek világából néhány alkotót emelnék ki. Njideka	Akunyili	
Crosby festőt az otthon intimitása foglalkoztatja – legyen ez akár szülőföldje, Nigéria vagy Los
Angeles. Michael Slencke szavaival élve: „Akunyili Crosby művészete az afrikai diktátoroktól
kezdve az amerikai popkultúráig számtalan dolgot rendel egymás mellé, a végeredmény pedig úgy játszik a művészettörténettel, hogy közben új fejezetét írja.” Henry	Taylor, az egykori
pszichiáter pácienseit festette. Így vall alkotói magatartásáról: „Néha úgy érzem magam, mint
a kukoricaföldeket festő Van Gogh. Van, amikor csak az anyukámat festeném meg, de szeret-

„

188

tiszatáj

nék virágokat is festeni, csak még nem jutottam el odáig.” (Hammons meets a hyena on holiday, 2016). A művészi gondolkodás szabadsága végtelen.
Julie	 Mehretu	 képeinek absztrakt topográfiáját szocio-politikai, építészeti, földrajzi formák alakítják. Ismétlődő mintái és megkapó motívumai ellenére a képek sok olvasnivalót tartogatnak a befogadó számára: város térképek, mágneses mezők, ritmusképletek örvénylenek
kompozícióiban. Martine	 Gutierrez, Helmut Newton-szerű divat fantáziákban mutatja meg
magát. Body En Thrall munkája a nemi identitás témáját vizsgálja nagy formátumú fényképekkel, amelyekben mesterséges testekkel és bábukkal együtt ábrázolja magát. Gutierrez legismertebb műve része egy fiktív kiadványnak.
Melyik időben élünk? Múlt, jelen vagy inkább a jövő? Bármelyikben is élünk, élményekre
vágyunk, történjen velünk valami, leginkább valami jó. Az 58. Velencei Biennálé akarvaakaratlanul mintha azt sugallaná, legyenek álmaid, emlékezz az álmaidra, emlékezz, mire jutott Oblomov! Pamlagán heverészik, és fejben megváltoztatja birtoka gazdasági rendjét, reformokat vezet be, de csak fejben, egyébként nem tesz semmit, mert úgy gondolja, hogy nem
érdemes semmin sem változtatni.
Repül az idő, minden mozgásban van, olykor azt érezzük, hogy az idő fogságában élünk.
A kultúra – sőt a művészet is – idő! Figyelünk az időre, mérjük, számoljuk, megünnepeljük az
idő múlását is. Figyelünk a művészetre is, amely nem tudja figyelmen kívül hagyni az időt.
Olykor szakít vele, szakít az addigi idővel. Megtagadja az időt, a múltat, és valami másik időben szeretne, akarna élni, mert másként látja a világot, másként látja, értelmezi az időt!
Hiába mérjük, az idő nem létezik. Az idő szubjektív, tőlünk függ, illetve attól a helytől,
ahol vagyunk, ahonnan a világegyetemre tekintünk. Csak számunkra fontos az idő. Rég kikerültünk az Édenkertből, ha olykor vissza is vágyunk oda. Tékozoljuk az időt, tékozoljuk az
energiát (olajat, levegőt, vizet, esőerdőt és még sok minden mást), szembe kell néznünk az
éghajlatváltozással, az elemek harcával. Veszélyben a földi életünk, veszélyben a bölcsőnk.
Megyünk a Marsra? Az idő kiköveteli majd? Érdekes idők jönnek. Láttuk a tényeket, a víziókat. Lehet, hogy nem tudjuk, de már most érdekes időben élünk? The dream continues.

	Az	utolsó	oldalon 

SZÍV ERNŐ

Szégyen
A fecsegő büntetése a hallgatás. Néha önbüntetés persze. Meghívtak egy olyan kiselőadásra,
melyen mindenféle rangú és rendű emberek beszéltek az életük egy érdekes, fontos, jelentékeny stb. pillanatáról. A fecsegésről indítottam, amit előszeretettel gyakorlok. Be nem áll az
ember szája. Beszélni, csak beszélni, szavalni a semmit a minden ellen. Nem is a szám beszél,
hanem a rettegő, mindig a félelem vizében ázó, verdeső szívem. Kicsit visszakanyarodom az
időben. Szerepel EP Caelestisében egy kistörténet, amit még én meséltem neki a Tanyán, dr.
Majorka legendás udvarán, hogy ugyanis egy zsidó apa a vészkorszak egy vonatos pillanatában
lerúgja a szerelvényről a gyerekét. Azért rúgja le, hogy ő, az apa biztonságban legyen. Hogy ő
maradjon biztonságban. Én is kaptam ezt a történetet. Ennyi az egész, és lám, az elhatalmasodó,
kontrollálhatatlan emberi félelemről szól. Arról a fekete pánikról, mely felzabál mindent, személyiséget, jellemet, ént, bármit, ami emberi. Szóval, hogy egyszer biztosan volt benne részem
nekem is. A kiadóm kávéházában ezt a történetet meséltem el rendes közönség előtt, és hogy
csodálkoztam, mert sem elhallgatni, sem eltolni nem akartam, mégsem írtam meg, és nem is
nagyon beszéltem róla, ahogyan például most, és akkor vissza kellett ballagni vagy harminc
évet. Akkor még a Körtöltés utcában laktunk, pici garzonban, az első saját tulajdonban, első házasságban. Különben, azt hiszem, Baka Pista is élt itt albérletben, amikor a Körtöltés utca kicsi,
udvaros házakból állt még. Amikor mi költöztünk ide, az utcával szemben hatalmas gazos föld
terült el, rengeteg törmelékkel és hulladékkal, embernagy vadnövényekkel. A terület túlfelére
járt át a feleségem kozmetikára, tornára, már nem tudom pontosan. Esténként szépen elballagtam elé, elég aggasztó környék volt, egyszer le is ütöttek a gyárkerítés mellett. Néha vettem a
bátorságot, és átvágtam a gazos területen. Keresztben, a rövidebb úton mentem. Száz méter az
éjben, dülöngél a hatalmas gaz, recseg és ropog a világ, mintha mindjárt elnyelne a sötétség torka. Egyszer aztán hazafelé indultunk együtt, tehát hogy haza felé tartottunk, és éppen, igen,
a földterület közepén megláttuk a halottat. Ott hevert előttünk egy élettelen ember. Hulla. Talán
volt kiáltás is. Úgy kezdtünk el futni, mind a ketten, mint akik az életükért teszik. És ahogy kiértünk az induló oldalra, akkor láttam, hogy a feleségem, csak mert lassabb, hát persze, lemaradt,
vagy öt-tíz méterrel mögöttem szaladt, és akkor ez az érzés, felismerés, mindegy, hogy így otthagytam, hogy elhagytam, magára hagytam, az a pillanat, hogy ezt tettem, úgy égett belém, mint
egy… nem tudom. Nem találok szavakat. Vannak, nyilván. Egy biztosan. A szégyen, ami ott és
akkor visszahozott a semmiből, és újra valamilyenné tett. Valakivé. A szégyen. Olyasmi volt ez,
amit Kafka emleget a Per végén, a szégyen, ami több marad a halálunknál is. Nem akartam ott,
míg az embereknek meséltem ezt, nagy szavakat használni. Nem kívánkoztam bűnbánást tanúsítani. Azt akartam elmondani, milyen az igazi szégyen, az a nem múló, az idő akármilyen próbáját kiálló, a halált túlélő, amiről Kafka is beszélt a maga kedélyes, rémületes modorában. Telefonon hívtunk rendőrt, hogy halottat találtunk. Fülkéből. Jöttek is, érkezett egy fiatalember, tizedes, zseblámpával, visszavezettük a helyre. Ott feküdt egy zsák. Egy törmelékes zsák. Sehol
egy halott ember. Te jó ég, mintha jobb lett volna, hogyha lett volna egy akármilyen halott. Azt
bizonygattuk a rendőrnek, pedig hevert egy ember ott. Nem zsák volt, dehogy. Nem törmelék.
Nem szemét. A halál. Pedig már tudtuk, hogy nem. Nem halt meg senki ott, ahol az én nem múló
szégyenem született egy nyári késő estén, csakhogy dacoljon mindennel, ami elmúlhat.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

