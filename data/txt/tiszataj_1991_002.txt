tiszatáj
1991. FEBR. * 45. ÉVF.

Csorba
Győző,
Döbrentei
Kornél
versei; Bálint Tibor, Csiki László,
Zalán Tibor prózája; Miskolczy Ambrus:
Iorga-paradoxonok; vallomások
Hajnóczyról;
Harag
György
román
tanítványa
emlékezik

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÓ

Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÖ
SZOKAI IMRE
Belső munkatárs: RADVA LÁSZLÓ
Műszaki szerkesztő: ENGI MÁRIA

Főmunkatársaink:
DOBOS LÁSZLÓ (Pozsony)
GREZSA FERENC (Szeged)
TADEUSZ NOWAK (Varsó)
SÜTŐ ANDRÁS (Marosvásárhely)
VEKERD1 LÁSZLÓ (Budapest)

tiszatáj
Megjelenik a Csongrád Megyei önkormányzat támogatásával.
Kiadja a Délmagyarország Könyv- és Lapkiadó Kft.
Felelős kiadó: Christian Theodose és Dlusztus Imre. Ügyvezető igazgató: Kispál Antal.
91-6670 — Szegedi Nyomda
Felelős vezető: Kónya Antal megbízott igazgató.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint
ISSN 0133 1167

t

Tartalom
XLV. ÉVFOLYAM, 2. SZÁM
1991. FEBRUÁR
CSORBA GYÖZÖ: Vereség; Szekrényfiók
DÖBRENTEI KORNÉL: János profán jelenései (Bevégzett látomás)
TORNAI JÓZSEF: Isten viharában; Ima a megnem-született gyerekeimért a legégetőbb nyár
közepén; Az Apokalipszis lovasa
LÁSZLÓFFY CSABA: Menekült-szonett
BÁLINT TIBOR: Napozni lehetett a gyöngédségénél
CSÍKI LÁSZLÓ: Kísérlet
ZALÁN TIBOR: Ütőn, sehová
PINTÉR LAJOS: Estvéli ének
DOMOKOS JOHANNA: Circumdederunt; Variáció
múltra és jelenre következtetéssel; A szobor ...
DÉSI ÁBEL: A csend virágai (1. Emlékek kertje,
2. Szemek és álmok, 3. Képek és dallamok);
Kérdések hulláma (1. Ébredésből a halálba, 2.
A szerelem arca, 3. Számvetés)
KURUCZ GYULA: Az élet kiszámíthatatlan változatossága — a kör
SÁNTA GÁBOR: Hivatás, mely mindig áldozattal
jár; Történet az érem sokoldalúságáról; A szétázott utolsó könyv
SZERDAHELYI ZOLTÁN: Beszélgetések Hajnóczy
Péterről (Domokos Mátyással és Ács Margittal)

5
4
5
9
10
16
22
23
24

27
29
37
40

TANULMÁNY
MISKOLCZY AMBRUS: Iorga-paradoxonok (Az erdélyi és magyarországi románok történetéről —
1915., 1989.)
48
1

NÉZŐ
N. SZ. DERZSALJUK: „Ök nem okolhatók, hogy
ebbe a helyzetbe kerültek" (A magyarok sorsa
Ukrajnában a második világháború éveiben) ... 70
A. SAJTI ENIKŐ: Magyarok a Vajdaságban 1944
őszén
76
KRITIKA
VEKERDI LÁSZLÓ: Pintér Lajos: A vadszeder
útján
GREZSA FERENC: Fűzi László: Szerepek és lehetőségek
TATÁR SÁNDOR: Pszeudo-tudósítások képzelt élményekről (Szijj Ferenc: A lassú élet titka)
SZILÁGYI MÁRTON: Az indulás felelőssége (Majla
Sándor: A szavak pírja)
TAKÁCS LÁSZLÓ: Büky László: Képalkotás és
képrendszer Füst Milán és Karinthy Frigyes
költői nyelvében
BÜKY LÁSZLÓ: A magyar nyelv szépprózai gyakorisági szótára 1965—1977

83
88
90
93
95
97

MŰVÉSZET
ABLONCZY LÁSZLÓ: Harag Györgyre emlékezünk 99
CRISTIAN IOAN: „Egy új világot t e r e m t e n é k . . . "
(Próbanapló) (Kereskényi Sándor fordítása) ... 100
SÜTŐ ANDRÁS: A keserű-szemű festő
111
VASY GÉZA: Szécsi Margit (1928—1990)
Szerkesztői

asztal

•

112
a borítón

ILLUSZTRÁCIÓ
SZÉCSI ANDRÁS munkái a 9., 21., 26., 39., 47. és
a 82. oldalon

CSORBA GYŐZŐ

Vereség
Egy éjszaka
levetkőzött
a fügefa
Alatta a levél
gyűrt szoknya
körbeér
Ahol
gyümölcsei
fordított csöcsformájú csöppnyi
csüggtek most ott rideg
gallyak
lebegnek
A kert
lakói csöndesen
remegnek
körülfogott'levert
megrémített
sereg

kinc&i

Mi lesz jövőre?
Előre
tanítom nyelvem sűrű
búcsúszóra
talán nem is
elmondhatóra
hiszen talán
e tél után
nyelvem se lesz már
s ez az igyekvő
stréberség hátha meddő:
se árt se használ

Szekrényfiók
Itt minden
ha éppen

van de semmit
kellene

sem

találok

... Sokféle régi jegy meg
igazolvány
kulcsok egy ronda
epegyógyszer
használati utasítása
rokkant
öngyújtók még dohányos
éveimből
3

/

kis fadoboz Hindenburg képe rajta
keresztben német zászló és magyar
s tűszúrással „Isten velünk"
szöveg
(ártatlan giccs az első
háborúból)
bőr- és műbőr erszények
jónehány
betét golyóstollakba s mennyi
más!
Ha rendre fölsorolnám
legalább
tízszer hosszabbra nőne
versem
Viszont
e tarkaság áldás nekem
hiszen
keresgéléseim
során
akármelyik
tárgyat tolom tovább
érintésére át- meg átjár
mint gyöngéd s változó meleg
fuvallat
egy-egy emlék odáig
tetszhalott
s megtámogatja
dőlő életem

DÖBRENTEI KORNÉL

JÁNOS PROFÁN J E L E N É S E I
Bevégzett látomások
Ködből ködbe visz a temetőút s elnyel, mint a kérdőjelek
tengeröble.
Akár a sósav, minden álmot fölismerhetetlenné
roncsol
a nappal, mégis ezt a fény asszisztenciája
mellett
purgatóriumivá
hevített jelenlétet,
szalmazsák-komótos
rothadást, ami még az életem, mégis ezt, mint az éjszaka
sötétzárkáját
—:
a feketeség kátránypapír
rétegei alatt
földnek fordított, préselt arcok s kibukó, még
ringló-ruganyos
nyelvek a beléjük fojtott tehertől talajba
ellilultan,
fagytól kopogósak az ürbetétes kimondás
visszamaradt
burkai, mégis megörökülnek
testámentumosan
a bitó
alól elkiáltott szavak, hóhéri fülekben is tartóssá
megfogan a visszhang: ISTEN VELETEK, ÉLJEN A
SZABAD
lMAGYARORSZÁG!;
a vér leoldhatatlan vaskarikája furcsán
kibicsaklott
nyakukon, előttem még így sem hajtanak fejet; a félelem
folytonos magömlése ocsmány nyirkossággal
dideregtet,
mert
itt a sír nem csupán munkagödör, s nem az enyészet
szolid
parkolója a temető, de tartalékot rejtő, nemzeti
depó,
4

és a szákmányban
gyártott kivégzettek
nem, hullák, de féktelenaktivitású halottak, föluszulva ők regnálnak itt, noha
üres töltényhüvely
a test, a kétharmada víz ÉS AZ
ŰRNAK
LELKE NEM TÁPLÁLJA
VALA A VIZEKET: reciprok
Genezis,
az ősködbe hullanék vissza, ábrándos, szűz kezdetekig,
mert
NEM LÖN VILÁGOSSÁG,
csak a lelógó villanykörte
kopottas
fénybojtja
dereng, csak árnyékuk cafrangtalan, örök
feltámadása
a cellafálon s kivert szemük helyén a rozsdaálló
nikkelkérdőjelek engem vakítanak, világtalant, ki
homlokom
szennyes-nyákos
gyónadékával
síkosítom a port s rángok tova,
közundorodás totemférge, és mindig a tetthelyre
vissza,
a parcellákhoz, amiket a hátukból hasítottam,
legyen
hová elvermelniük
kényszertelelésre
a
mérlegképes
Juszticiát —;
ködből ködbe visz a temetőét,
mezsgyekaróként
merednék föl a tilalmas kopjafák s véget ér a tartomány,
hol kókleri gőggel adatott elő a sátán
hepeningje:
én, hibbanthitű
bűvész-kisinas,
ki betanított
sarlatánná
iparkodtam föl magam, lovagolva parázna mód a páncélos
fenevadon, elkövettem
a kártékony üdvözítést:
ama
szent vaspálcát puskavesszővé
silányítottam
s vöröscsillaggá
a hegyébe forrt hajnalcsillagot, és bő vérben
megjárattam
e könnyelmű papírforgót, s az gépfegyver-kelepeléssel
forgott
súlyosan tovább, kedvemre hajtották dögszagú
sóhajok,
s betyáros kunszt volt nagyon, nagyon betyáros volt, ahogy nyílt
fasírt-masszává
elkevertem a lánctalpak közt megdarált
nemzetet,
VEGYÉTEK
ÉS EGYÉTEK, s önmagával fölétettem
önmagát.
Ködből ködbe visz a temetőét

s elnyel, mint a kérdőjelek

színen

tengeröble.

TORNAI JÓZSEF

Isten viharában
,',De nekünk megadatott, ti költők,
hogy födetlen fővel álljunk isten
viharában."
(Hölderlin)
Micsoda évek törnek ránk, micsoda évek!
Fölfakasztjuk
a véres
tályogokat,
de újak és újak duzzadnak
helyettük.
A kapukba gyilkosok
feküsznek
az éhezők közé, hogy
megtévesszék
az angyalt, ki a remények
szőrcsuhájában
érkezik. Kihasítjuk egymáson a ruhát:
5

megvizsgáljuk
a másik bőrén
a törzsi jelet. Mártírok
kopjafájára
köpi nikotinos nyálát az áruló; a hősök
márványtábláját
csupasz
féreg-csapat
feszíti le a falakról.
Jelszavak
zárják más és más ketrecekbe a barátokat.
Ezer napig pörzsöl a forgó, tűzfröcsögő
nap
és egy napig se gőzölög repecsk.es
szántókon
az eső. Ö fák és nők, kik hiába
hoztok gyümölcsöt: itt még
bűnhődniük
kell a
bűnteleneknek!
Micsoda évek nyelnek el, micsoda
évek!
Hány hajnalt hallgatózunk
végig,
hány éjszakát, mert
gyerekeink
zaj-buborékos
mocsarakban táncoltatják
a lelküket
és nem tudjuk, hazatántorognak-e
valaha.
Megsebeznek
az egymás
kezébe-lábába
akaszkodó rühes
gondolatok.
Mi lesz földünkön karácsonyra, újesztendőre:
nem
emberfejek
világítanak
majd
Jézus fenyőfáján
és a
szilveszteri
pezsgősüvegből
nem nyújthatja
ki
sátán-nyelvét
az édenkerti hízelkedés és gyűlölet?
Micsoda évek döfnek belénk, micsoda
skorpió-évek!
Rágalom-vermek
és
ártatlanoknak
kipöckölt patkány-csapdák
a
lépcsőfordulókon,
turjános füzesek alatt. Az emberek nem merik
segítségül hívni álmaikat, mert rozsdás
nyomokat hagy a szívükön minden
utópia,
és akinek koponyája belül rózsás volt,
kívül ótvaros seb és heg lesz,
mire megérkezünk
az idők
Amazonasz-torkolatához,
ahol nagy halak vetik föl
magukat,
szájukban az élet iszapból fölhozott
aranykulcsával.
De nektek megadatott, ti költők,
hogy kimondjátok
ezt az önmaga
mérgeitől
öklendező világot. Nektek
megadatott,
hogy egyetlen hívő szó pálmaágával
integessetek
új égboltok csillag-pászmái
felé.

Ima meg-nem-született gyerekeimért
a legégetőbb nyár közepén
Bocsássatok meg nekem, kis lelkek,
kik a húsba már horgonyt
dobtatok
a méh áttetsző ernyője
alatt,
fölvillantatok,
napkeltére-kész
lélegzés-szirmok,
isten titkosírás-jegyei,
—
bocsássatok meg, hogy anyátok hiába sírt:
elálltam utatok, nem
pillantottátok
meg a földi szelíd vagy érdes fényeket
soha,
nem szívtátok ezüst-buborékos
levegőjét
soha; lüktetésetek
elakadt, mielőtt
kétségbeesetten
először ordíthattatok
volna,
meggyilkoltjaim;
eszembejuttok
most az aranyat permetelő
sugárzásban,
egyedül megyek a folyó felé,
velem úszhatnátok
a szárcsás partok közt
mindannyian:
nagy és kicsi lányok és fiúk,
vérem jelzőbólyái a semmi és a halál
hullámtörésein.
S hány anya volná
veletek boldog, sőt, boldogtalan!
Bocsássatok meg nekem
fátyol-lényecskék,
kiknek mosolyát csak megálmodni
tudom,
bocsássatok meg, hiszen úgy fájtok,
hiszen
most már tudom, milyen sürü bűn volt a halálotok,
de olyan elátkozott faj vagyunk
mi,
amint a Jó és a Rossz előtti
kígyótojást
kitörjük, hogy talán jobb itt nem
perzselődnötök
éhség, csalódás,
szerelem,
céltalanság kiszáradó
folyómedrében;
gondoljatok most ti is erre, ártatlan kis mécsek;
csak a szépség, a nap asszonyi
szépsége,
ahogy a lombokra és a síkságra mosolyog:
lelkünk
legmélyéig csak ez tölt meg. Az isten
mindig arca elé húzza
esőfelhőit,
jobban láthatjátok, míg ki se lép belőletek.
És mégis: mikor ma
a nyár búbosbanka-csőrrel
szikráztatni
kezdte ablakomat, titeket
kerestelek,
titeket, szerelmeseim
ajándékát:
nem azért szerettük mi egymást, hogy
ti ne lehessetek. Jaj, Évák és
Margitok, Ildikók és Klárák
magzatai,
hova száműztünk
mi titeket? A születés
alatti utakon merre
tántorogtok,
árny-koponyátokban
milyen
titkokat
nevelgettek, amiket én csak rettegve
ízlelhetek? Nem tudjuk ésszel soha
eldönteni,
7

jobb-e meghalni, mint
megszületni,
ezek az öskapuk
előttünk
zárva
állnak. Csak sírni tudok és lehajtott
fejjel gondolni testem és lelkem
útvesztőire,
melyekben
a vágy és lemondás
egy csomóra van kötve. Mert hogy mit jelent
egyszerre akarni és elpusztítani
valakit,
ki mégis ott vérzik valahol
ugyanabban
az időben és időtlenségben,
melyben az élők,
csak én tudhatom, mikor most a gyászoló
fájdalomtól a lét és a nemlét
közötti
éjszakában meggörnyedek.
És szavam, a sötét
meghasonlás szava, ha eljut
hozzátok a halál kristályrácsain
át,
hozzátok, akik ott vagytok eszméletem
határain
érzem, mert lehúz
súlytalanságotok,
fényszerűségetek
terhe, — legyen most
messzi simogatás, százszor
elsuttogott
áldás egy apától, ki maga is csak olyan
földerengő arc a mulandóság
töredezett
üvegén, mint ti, gyönyörben
szárnyat-bontó,
de soha-soha föl nem szálló
gyermekeim.

túl,

Az Apokalipszis lovasa
Ej, téged még
érdekelnek
országok, ügyek,
történelmek,
szemfényvesztő
fölvillanások,
melyekkel
emberi
sorai között az Apokalipszis
lovasa vágtat
át olyan hirtelen, hogy többnyire senki se
mitől férfi a nő és asszony a férfi?

árnyak

érti,

Minek kellett ideszakadnunk
a földre?
Én is csak állok itt
szűkölve,
behúzott nyakkal, mert tudom, nincs
föloldás:
minden nap gyilkolás, bűn, vákhit, Balázs pajtás!

8

LÁSZLÓFFY CSABA

Menekült-szonett
Rítusos hallgatás, csak
káosz
belül, ahol a kor redői
árnyékot
vetnek, míg
kitörli
az elidegenített
város
rémképét
s — hangjait szívéből
—
hajszolt pályán keringő
emlék
sújtja a nyúlt koponya
mentét,
gúnyosan burkolódó
hét kör:
az idő
csillapíthatatlan
formakeresése
a térben.
„Amit adtam, s amit
kaphattam
volna, s amire már
örökre
csak érvem van, nincsen esélyem"
—
Egy arc, akár a semmi
tükre.

SZÉCSI ANDRÁS: SZILÁGYI

DOMOKOS
9

BÁLINT TIBOR

Napozni lehetett a gyöngédségénél
Az asszony levelet kapott a lányától, hogy sürgősen utazzék fel hozzá, mert
Valér, azóta is, hogy kimondták a válást, éjjel-nappal zaklatja őt, s ha ennek
nem szakad vége, a gyermekeket is megöli. Rémséges utazása volt, a vonat
négy órán át döcögött, zakatolt, s álldogált lázító közönnyel a száz kilométeren,
mintha a sors rendelése lett volna már az is, hogy ő tehetetlenül szenvedje át
az idők végezetéig a látomást, amelyben a kisfiú meg a lányka a vérébe fagyva, tágra nyílt szemmel mered a semmibe, Szeréna pedig a konyhaajtó fölötti
kampón himbálózik . . .
Valahányszor megállt a vonat, ő a vagon hátravágódó ajtaja mögül szeretett volna átkiáltani a behavazott dombok és dermedt bokrok fölött, a befagyott források és repedezett itatóvályúk fölött, hogy vigyázz, gazember,
megszámláltattak a te óráid, és akkor is szétzúzom a fejed, ha életfogytiglanira
ítélnek; de nem ítélnek el, sőt az egész ország a kezemet csókolja majd, hogy
megszabadítottam egy v á m p í r t ó l . . .
A fekete műanyag táska húzózárját óvatosan kinyitotta egy arasznyira,
hogy ismét és újra lássa a húsvágó balta csillogó élét, amely egy-egy pillanatra megnyugtatta, elvágva benne a rettegés és a düh tápláló ereit. Hurkot
is varrt a kosztümkabátja alá, mert oda szándékozott beakasztani a baltát,
mire fölér a lakásba, nehogy váratlanul érje Valér támadása, mint egy esztendővel ezelőtt, amikor lerúgta a lépcsőről...
„De hát mit keres a házban a gazember, ha már kimondták a válást?
Nem tud belenyugodni, hogy a gyerekeket is, a lakást is Szerénának ítélték?"
Megpróbált rágyújtani, de hol a gyufa, hol a cigaretta hullott ki gémberedett ujjai közül. Minden ellene szegül ilyenkor, hogy visszahúzza, késleltesse — gondolta —, mintha ő maga készülne gyilkos támadásra. Jó húsz
percet várt az autóbuszra is az állomástéren, a koromszagú hidegben, ismeretlen emberek tömegében, s csupán az a képzelgés kötötte le olykor egy kissé,
hogy épp most kerül elébe az a semmiházi, ő pedig agyonüti, s ezzel véget
vet a lánya kálváriájának és a sajátjának is.
Már leszállt az autóbuszról, már kiizzadt a gyaloglástól, de még mindig
nem volt ott. Miközben fölfelé igyekezett a meredek, betonozott úton, a tömbházak hatalmas hasábjai mintha egyre távolodtak volna tőle, ahelyett, hogy
közelednének, s már sírni tudott volna gyötrő öregségétől, lépteinek szaporátlanságától. Alig hogy belökte táskájával a lépcsőház ajtaját, s fölkapaszkodott
néhány lépcsőfokon, az ismert magasságból, a negyedik emelet tájékáról veszekedést hallott, és rögtön felismerte a hangokat:
— Valld be, te cafat, hogy kikkel és hányszor, mert kinyomom belőled
a szuszt!
— Mindenkivel és annyiszor, ahányszor jólesett, de ne ordíts, mert mások is laknak ebben a házban!
— Tojok rájuk! És azért is ordítok, idecsődítem a fél világot, hadd tudják, hogy egy ribancot vettem el!
Most a kislány kezdett el sikoltozni, és sikoltott egyvégtében, hogy érthetetlenné tegye a veszekedést.
10

— Hallgassatok, őrültek, és fogjátok be a szátokat, mert kiugróm az ablakon!
Az asszony rohanni kezdett fölfelé, még meg is botlott, aztán föltápászkodott, és a táskából elővette a szekercét. Az ajtó előtt megtorpanva már
nem is csengetett, hanem a balta fokával dörömbölt.
A veszekedés ebben a pillanatban megszűnt, s még különösebb volt, hogy
a kisfiú mosolyogva nyitott ajtót. Az asszony előtt azonban így is mintha tűz
lobbant volna, könnyes szemmel, fölindultán szinte ráesett a gyerekre, és
fölemelte a baltát:
— Mi történik i t t ? ! . . . Kik gyilkolják egymást?!
A fiúcska még mindig mosolygott:
— Játszottunk Krisztinával... Elővettük a szalagokat a régi veszekedésekről . . .
A távolsági busz ismét elindult, hogy megtegye a negyvenöt kilométert,
javarészt ugyanazokkal az utasokkal, immár évek óta, úgyhogy a községi
megállóknál már csak lábonállóknak jutott hely. Tanítók, mérnökök, közgazdászok, orvosok kászálódtak fel, táskáikban, műanyag szatyraikban élelemmel, amelyet az indulás előtt kapkodtak össze ezen az ipari telepen, ahol
szürke rétegben lepte a háztetőket, sőt a szőlőt is a cementpor. Már ismerték
egymás hangját, szuszogását, mindenikük tudta, hogy a másiknak mi lesz az
első szava, amikor fölbukkan a fedélzeten, hogyan tekint szét, mit mond.
Reggel is, délután is össze voltak zárva jó két-két órára, és Láposi Szeréna
nőgyógyász kiszámította, hogy ővele tízévi ingázás alatt vagy háromezerszer
fordult az autóbusz...
A nők — mondhatni — útitársaik előtt hordták ki magzataikat, egy évtized alatt némelyikek hármat is; egymás receptjei, ajánlásai szerint főztek,
egymás észjárása szerint is gondolkoztak olykor, például a szerelmi élet következményeinek a megítélésében és elhárításában, mint egy patriarkális
család tagjai, s ebben Klári, az állatorvos felesége volt ismét a legmagabiztosabb :
— Nálam az úrfi minden hétre kap két-három gumikesztyűt, aztán abba
dudálhat! — vihogta tele veres kacagással az autóbuszt. — Nálam nincs kísérletezés, én nem rizikózok . . . Mind jöhet nekem a mesével, hogy ettől fog
a falra m á s z n i . . . Mások is élnek így, és elégedettek.
Csak közös cellákban szokhatnak ennyire össze, s tárulkozhatnak ki az
emberek bűneikkel, bajaikkal, ábrándjaikkal, kétségeikkel együtt. Négy gumikeréken guruló társbérlet, s hónapokon át éjjeli menedékhely, mert sötétben
indulnak, és sötétben érnek haza. Ö, mi minden zajlott már le ezen a pár
négyzetméteren!... Egy ízben még föl is borult velük az autóbusz, de senki
sem sérült meg súlyosabban, s csupán az tette emlékezetessé a balesetet, hogy
Riska, a veres hajú debella, akinek önhitt kényeskedő hangjától egy percre
sem lehetett elmélázni, akkor lepleződött le: akkor derült ki, hogy magasra
föltornyozott haja vendéghaj, mert a parókája fönnakadt a fogantyú rúdján,
miközben ő maga hanyatt esve rúgkapált, mint egy kétvállra fektetett kopasz
birkózó...
„Iszonyú, hogy lassan már a tájat is megunja az ember! — tűnődött el
az orvosnő, s már nem is lázadón, hanem csak azért, hogy ne gyötörjék még
sötétebb gondolatok. — Íme, az a kis fahíd, amott a patak fölött, az a kis
11

tisztás, az a fehérre meszelt ház, az a fenyősor is mily ellenszenvessé tudott
válni annyi idő után. Nem is csoda, hogy Tropa, az állatorvos, aki a Zengőbérc alatt bérelt szobát, egy nap részegen fölkapaszkodott a csúcsra, hogy
leköphesse..."
Halántékát nekidűtötte a kocsiablak nikkelezett hideg keretének, s mintha ettől megnyugodott volna kissé, tovább gondolta:
„Régen, amikor megláttam egy völgyet, amelyet folyamatosan öntött el
a fény, bizonyára nem pusztán magamnak láttam meg, de együtt örültem
azzal, aki ugyancsak örülni tudott volna, ha ott van mellettem; de ha ez
igaz, akkor az sem túlzás, hogy amikor észrevétlenül megununk, megutálunk
valamit, akkor előbb a Valakit gyűlöljük meg a láthatóban s a láthatatlanban
e g y a r á n t . . . Talán amiatt nem tudok én nyomorúságomban zenét hallgatni
s e m . . . Ami magasztos és felemelő, az engem ilyenkor csak mélyebben ráébreszt az én sorsomra..."
Hogy ne szenvedjen tovább a megutált tájtól, amely körbeforgott előtte,
és ismét és újra megkörnyékezte, mint egy makacs és kidobott szerető, aki a
kedves vagy meggyőző szavakat a maga kíméletlen türelmével és ostorával
pótolja, lehunyta a szemét, és jó ideig föl se nyitotta többé; de mi haszna
volt annak, amikor a látható tájtól elzárkózva csak még zavartalanabbul
elébe állhatott az, aki miatt mindenestül meggyűlölte a kilométerköveket,
a diófákat, a kanyarokat és a benzinbűzt, az elindulás és a megérkezés pillanataival együtt, a borotválatlan és gyakran másnaposságtól ingerült, fokhagymaszagú sofőrökkel e g y ü t t . . . Hiszen egy csöppnyi gőgöt, egy szemernyi
fölényt sem érezhetett útitársai között, mert. neki is éppúgy megvolt a maga
rossz hírbe keverő nagyjelenete ezen a pár négyzetméternyi mozgó színpadon,
mint Kopacz Riskának és másoknak . . .
— Kurva, világ k u r v á j a ! . . . Büdös r i n g y ó ! . . . Te cafat, aki egy egész
ipari teleppel összeadod m a g a d ! . . . Tekintsenek erre a némberre, elvtársak és
elvtársnők, és iszonyodjanak meg tőle, mert ilyen cédát Európa még nem
szült!...
És negyvenöt kilométeren át, attól kezdve, hogy vele fölszállt, egyfolytában mocskolta az az ember, s a maga bizonyosságának tudatában, önmagából kifordultan, s mégis kellő önuralommal s pontos kiszámítással kínálta oda őt a társaságnak, a végén már-már fölhívást intézve hozzájuk, hogy
állítsák meg a buszt, és kövezzék meg őt, a feleségét, s ha nem hamarabb,
akkor a végállomáson, a nyüzsgő piactéren rakják rá a menet közben fölszedett negyvenöt kilométerkövet, s a gúla tetejébe állítsanak rögtönzött táblát: ÍGY JÁR A HŰTLEN!
De még odahaza sem volt nyugta tőle, tovább okádta rá a mocskot, ott,
a gyerekek szeme láttára és füle hallatára, s hogy rádöbbentse kiszolgáltatottságára, villanyoltás után vadul és düjiösen nekiesett, és féltékenységében fölhatalmasodva vicsorgón ölelte, tépte, harapta reggelig, és ő szinte leesett a
lábáról, amikor undorodva és sajgó fájdalomtól gyötörtén kikászálódott az
ágyból, és elindult a fürdőszoba felé. S hogy kivel hozta össze a sors, már
abból is meglátszott, hogy mikor be akarta adni ellene a válókeresetet, és
elment a legjobb ügyvédhez, az szánakozó mosollyal tárta szét a k a r j á t :
— Bocsásson meg, hölgyem, de nem vállalom... Az ön férje veszélyes
ember, és megvannak az összeköttetései... Már eddig is sok ellenfelét buk12

tatta le: egyiket homokosság vádjával, másokat a politikai múltjuk miatt,
és mindig talált hamis t a n ú k a t . . .
Igen, így volt, és senki sem hitte volna, hogy ez az alak közgazdaságból
és bölcseletből is diplomát szerzett, sőt az utóbbinak doktora is volt, bár
igaz, hogy értekezésének a lapjaira ő maga ütötte rá egyenként a pecsétet,
ahogy Napóleon helyezte a koronát saját fejére, és sokáig beszéd tárgya volt
Szamosvárhelyen az a gőg, az a magabiztosság, az a megfélemlítő fölény,
ahogy a rektori hivatalba szinte betörve doktorrá avatta magát. Mert ettől az
embertől minden kitelt.
— Ha válásra kényszerítesz, megsemmisítelek! Elvétetem az orvosi diplomádat, és börtönbe juttatlak!
Fölrezzent emlékező ábrándozásából, mert az autóbusz megállt Aranyosrévnél; a nap utolszor még felragyogott a téli táj fölött, előbukkanva a dombok
mögül, egy kisfiú borjút vezetett oda a megállóhoz, mintha vele együtt akarna
fölszállni, két testes parasztasszony kapaszkodott fel csizmában, fekete nagykendőben, meg egy tanító, aztán ismét elindultak. Talán a bámész kisfiú a
bocival, talán a bágyadtan fehér, de simogató fény, amely kétoldalt az út
mentén szétterült, kis időre eloszlatta szorongását, sötét gondolatait, és parányi reményt ébresztett benne, hogy talán még nincs minden elveszve számára. És ekkor ismét öreá, a Másikra gondolt, aki életmentője volt a válás
kálváriás útján, akivel egy órácskát együtt lenni többet jelentett házassága
minden öröménél, ha volt ugyan része ilyesmiben is Valér mellett, tíz esztendő alatt. Valahányszor megkereste Zsombor, és ő a tenyerét a vállára
fektetve odabújhatott hozzá, és lehunyhatta a szemét, egyszerre megkönnyebbült, és szinte elsírta magát boldogságában. Mert Őbenne oly természetesen
nyilatkozott meg a műveltség és a tapasztalat, a kedély és a humor, hogy
napozni lehetett volna a gyöngédségénél...
Valamikor osztálytársak voltak, s mily különös, most kellett találkozniuk
és megvallaniuk egymásnak, amit akkor, elfogultságuk s az apró félreértések
és véletlenek miatt nem mondhattak el. Zsombor irodalomtanár volt, felesége
megszökött, és otthagyta a nyolcéves kisfiúval, de Szeréna, bármennyire is
ragaszkodott hozzá, jobbnak látta, ha a válóper végéig nem mutatkoznak
együtt, és később is sokáig bujdokolt vele: ne higgye a világ, hogy azért volt
olyan sürgős neki a válás, mert „viszketett a feneke".
— Édes doktornő, úgy szeretnék tenni valamit a doktornőért, ha már
pénzt nem akar elfogadni... Mert nem csak az életemet köszönhetem kiskegyednek, hanem a gyermekemet is!
Mennyi ilyen páciense akadt, de nem volt mit kérnie tőlük, csak mosolygott ezen a megható buzgalmon; végül azonban egy napon, sok viaskodás
után így szólt az egyikhez, aki özvegyen élt egy tágas, de meghitt lakásban,
s eléggé eldugott helyen, az erdő alatt:
— Nagyon hálás volnék, Keresztesné, ha pár órára befogadna egy nagyon
kedves, régi ismerősömmel...
S miután a föltett pléhpofa alatt izzani kezdett a szégyentől, részben
hozzá is szoktatta magát az elkövetkező megalázkodásokhoz, csak hogy legalább kéthetenként egyszer együtt lehessen Zsomborral... S mindig ahhoz
húzódtak be, akiért ő is a legnagyobb áldozatot h o z t a . . .
Miután kiszállt egymásba áporodott útitársai közül, valami különös történt vele: állt az állomás környékén, a piactér mellett, csak állt, és nem volt
kedve továbbindulni, mint aki idegen városba érkezett és tanácstalan. Igaz,
13

hogy megszokott rendelése mellett ma a poliklinikán is helyettesített, s megnézett huszonhárom beteget, de erre máskor is volt példa, ettől még nem
érezte volna magát ily halálosan fáradtnak és közönyösnek. Piszkos, büdös
volt most számára a környezet, lehangoló minden utca, s miután elindult,
hagyta, hogy nekiütődjenek, hogy lökjék, hogy a suhancok oly megjegyzéseket rikoltsanak utána, mintha részeg volna, s nem fáradt.
Később, amikor a kivilágított postaépület lépcsőjén fölment és megállt
a csarnokban, egy ideig ő maga sem tudta, miért jött, aztán odament az egyik
automata készülékhez, fölemelte a kagylót, és a zsebében háromlejesért matatott. Mint a szívbeteg, aki végső kétségbeeséssel, ösztönösen nyúl az életmentő nitroglicerin tabletta után, úgy tárcsázott ő is. Mert most létszükségnek
érezte, hogy a fásult epe- és ecetízű keserűség után átéljen valami magasabbrendű fájdalmat is, valami kikényszerített, zivataros megtisztulást.
— Halló, Zsombor?... Szervusz... Mit is mondjak hirtelen: csupán
azért hívtalak fel, hogy közöljem, többé nem fogadhatlak . . .
Hatalmas csend volt a válasz, utána halk nevetés:
— Ne bolondozz... Mi vagy te, nemzetközi repülőtér, hogy nem fogadhatsz? . . . Talán vihar dúl körülötted? . . .
Ö nyelt egy nagyot, s utána megismételte:
— Nem fogadhatlak, értsd meg . . .
— De hát m i é r t ? ! . . . Mondj már valamit!
Most ő hallgatott kínos várattatással:
— Ne h a r a g u d j . . . Problémáim vannak . . .
— Hogyhogy ne h a r a g u d j a m ? . . . Hiszen ez olyan, mintha ok és magyarázat nélkül kidobnál!...
\
Szeréna összeszorította a száját, könnyezett, de hallgatott; a vonal túlsó
feléről hatalmas, beletörődő sóhajtás:
— Rendben van, kedves, legyen meg a te a k a r a t o d . . . Viszontlátásra —
száz év múlva . . .
Ment sírva az utcán, az üres bevásárlótáskájával és az üres lelkével, és
maga sem tudta, miért tette, amit tett: talán azért, hogy a másiknak is f á j jon? . . . De ily kegyetlen sértés után nem érezhet igaz megrendülést, csak
szégyent és haragot, vagy fölmentő önigazolást, hogy nem ok nélkül közeledett hozzá oly későn. És többé nem fogja zavarni, sem szóban, sem írásban,
sem telefonon, hiszen ő maga mondta egy ízben, hogy nincs miért visszasétálni annak a folyónak a partján, amely iszaptengerbe torkollik...
De a szörnyű napnak még nem volt vége; odahaza földúltan várta az
édesanyja, már amikor belépett, eléje lobogtatta a két ellenőrző könyvecskét,
hogy íme, a kisfiú négyes dolgozatot írt földrajzból, a kislány hármast kapott,
mert odahaza felejtette a tornafelszerelését. S meg kellett tudnia azt is, mielőtt még a kabátját levehette volna, hogy az a gazember ismét beállított a
déli órákban, arról faggatta a gyerekeket, hogy ki jár ide, van-e barátja az
anyjuknak, minden szobát többször is átvizsgált, s közben úgy tűnt, hogy
valamit rejteget, valamit el akar d u g n i . . .
Szeréna hallgatta a litániát, egy percre elfelejtette a telefonbeszélgetést
Zsomborral, sőt bűntudatot kezdett érezni régebbi távolmaradásai miatt, és
egyedül önmagát vádolta a kicsik rossz jegyeiért és restségéért.
— Képzeld, amikor beléptem, ez a két kölyök a magnószalagra vett
dulakodásaitokat hallgatta vissza, mintha nem lett volna alkalmuk a csömörig
betelni velük!
14

Felicián sündörögve mentegetőzött:
— Tudod, mit mondtam neki, Anya, amikor Regina beengedte?... Tud o d ? . . . Azt mondtam: Uram, én nem ismerem m a g á t ! . . .
Szeréna a kínos napra gondolt, a rendelés óráira, aztán az utazásra, Riska
nagyszájú hencegésére, majd ismét az iszonyú telefonbeszélgetésre, fáradt
sodródására a járdán, s mikor már mindenestül idehaza érezte magát, ijedten
megismételte:
— Mit akart itt V a l é r ? . . . Mit keresett, a szobákban?... És miért nem
volt rajta a szemetek?!...
Most Regina kezdte a mentegetőzést:
— Én utánalestem, de nem láttam s e m m i t ! . . . Felicián összevissza beszél ! . . .
Tétován meredt hol az egyik, hol a másik gyerekre, és egyre kínzóbb
szorongást érzett. Vajon mire készül ismét az az elvetemült, milyen újabb
bajt és szégyent hoz rá?
— Föl kell kutatnunk minden tenyérnyi helyet, mert az a szélhámos
nem ok nélkül szimatolt itt! — mondta az anyjának.
Előbb a gyerekek szobáját vizsgálták át, aztán lefektették a kicsiket, és
folytatták a munkát: kiakasztották a ruhákat a szekrényből, föltúrták a fehérneműt, bematattak a dobozokba, amelyekben a mirtuszkoszorútól a kicsik
celofánba csomagolt haj tincséig minden volt, térden csúszva bepillantottak a
bútorok alá, fölnyitották a festett kanapét, a könyvek között babráltak, a
virágok mögé néztek. Később a szobából kikerültek az előszobába, hátracsapták a falba süllyesztett szekrény ajtaját, cipők zuhantak nagy zajjal az
üres vederbe, eléjük dőlt a seprű, de ők csak kerestek, kutattak, zihálva és
fáradhatatlanul, gyűrötten és összepiszkolva. Aztán folytatták a. konyhában
és a fürdőszobában, mindenütt, amíg már csak tátogtak és szédelegtek a fölforgatott lakásban, és kölcsönös tanácstalansággal meredtek egymásra, mert
nem tudták, mi az, amit valójában keresnek.
Este tizenegy körül végül rászánták magukat, hogy megmosakodjanak és
lefeküdjenek, de akkor csöngettek. Kurtán és erélyesen; aztán ismét és újra.
Szeréna ment az ajtóhoz.
— Ki az? — kérdezte félénken.
Valér felelt:
— Én vagyok, engedj be! Fontos!
— Nem engedlek be! Késő van, a gyerekek lefeküdtek. És nagyon kérlek,
ne verd föl a házat.
— Nyiss ajtót, a saját érdekedben! Csak közölni akarok valamit, utána
itt sem voltam . . .
Szeréna még várt egy keveset, mert arra gondolt, hogy így hamarabb
megszabadulhat tőle, beengedte. Valér azonban nem egyedül jött, hanem két
másik férfival, akik mindjárt benyomultak mögötte, vodka- és fokhagymaszagot lehelve.
— Kicsodák maguk, és mit keresnek itt éjfélkor?! — kiáltott fel Szeréna
rémülten, de az elvált férj megragadta a csuklóját, és a saját pálinkabűzét
fújta az arcába:
— Ne csapj ricsajt, te ostoba!... Mondtam, hogy egy perc múlva már
itt sem v a g y u n k ! . . . Csupán meg akarok mutatni valamit az u r a k n a k ! . . .
Aztán a két ismeretlen alakhoz fordult:
— Egy pillanat, uraim, csak egy pillanat!...
15

És azzal elsietett a fürdőszoba felé, és mindjárt üvegkannával tért vissza;
az üvegben kék orvosi szesz volt, a szeszben görbe kanál, amilyet falusi
bábák használnak a köretekhez. A lány anyja pongyolája alá rejtett kezében
a baltát markolta; máris ráizzadt a tenyere annak nyelére.
— Ide nézzenek, uraim! — mondta Valér, a kannát magasra emelve. —
Ezt fedeztem fel ma délben, de nem akartam hozzányúlni, amíg tanúk előtt
nem bizonyíthatom, hogy a házasságunk alatt miért láttam oly gyakran vércseppeket a lakásban!... Most már önök előtt is világos!...
Azok ketten részeg meglepődéssel hörögtek:
— Szóval, titkos angyaljárás volt itt? — mondta az egyik vigyorogva, és
meglebegtette a tenyerét. — Ez bizony veszélyes játék manapság, kedves hölgyem! . . .
— Tehát, ha jól értettem, szabadidejében magzatelhajtással foglalkozott
a rokonszenves doktornő! — álmélkodott a másik is bután, hogy végigcsinálja
ő is a szerepét.
Valér mámoros lett a két jó alakítástól.
— Úristen, sosem gondoltam volna, hogy idáig süllyedhet két gyermekem
anyja! — kiáltotta térdre bukva, és homlokát az előszoba szőnyegéhez szorította. — Hiszen ezért nyolc év j á r ! . . .
De nem mondhatta tovább, mert ekkor az öregasszony halántékon csapta
a balta fokával, úgyhogy eldőlt; rögtön vértócsa gyűlt körülötte, mintha a
feje piros bársonyra hullott volna. A két alak már nyomakodott is kifelé az
ajtón, nem akart tanú lenni a borzalomnál is, s ijedtében elejtette a kannát
a görbe kanállal, amelyet ivócimborájuk és felbérlőjük bízott rájuk a nagyjelenet előtt. Szeréna már-már tébolyodottan toporgott az előszobában, a gyerekek mögötte vacogtak a rémülettől.
— Jaj, de pokoli nap volt ez a mai nap! — jajdult fel, dermedt ujjait
a fény felé tartva, mintha vért látna rajta.
— Nem elég, hogy én megöltem ma, akit a legjobban szerettem, magának
is gyilkosságba kellett keverednie, anyám, magának is?!
S azzal aléltan végigvágódott az előszoba szőnyegén, szinte ráesett az
áldozatra.

CSÍKI LÁSZLÓ

Kísérlet
Egész éjjel nyüszítettek a klinika kutyái. Több hete nyüszíthettek már,
de én csak ezen az éjszakán hallottam őket a furcsa házban. Magas földszintű,
vakolatlan téglaház volt, olyan, mintha száz éve folyamatosan átépítenék és
soha nem bírnák befejezni. Vagy a gazdái haltak ki idő előtt, vagy a pénzük,
esetleg a türelmük fogyott el. Tornya sem volt, pedig kellett volna, hogy legyen. Nagy, súlyos épület volt, több, egymást szerető generációnak való, de
ezen az éjszakán csak mi ketten laktuk Máriával, és mi sem teljesen. Nem
tudtam, és nem bírtam elképzelni sem, hány poros szoba tátong benne, s azok16

ban miféle holmik. Régi vadászkabátok ujjából, aszott bélésű csizmák torkából tolult a sötétség. Effélék lehettek az egyik szekrényben, száraz tapintású
selyemruhák egy másikban. Mindenütt nagy szekrények álltak, tetejükön elhalt virághagymák, kimarjult karú gyümölcsprések, rafiakötegek, egyebek.
A konyhai mosókagyló zománcán rozsdás csíkok látszottak, és biztosan nappal
is bogarak jöttek fel a lefolyón. A kutyák pedig nyüszítettek egész éjszaka.
— Telihold van — mondtam Máriának —, de nem azt ugatják. Nyüszítenek csak, és dörgölőznek valamihez. Hallom a bőrük roszogását. Mintha csórék volnának.
Akkor mondta Mária, hogy ezek a klinika kutyái. Bérbe adták a hátsó
udvarukat a laboratóriumnak, mióta nagyanyját magukhoz vették a szülei.
A nagyanya egyszer szinte grófné lett, de aztán kasszírnőként nyugdíjazták,
és most asztmás, alig kap levegőt. Mindannyiszor azt mondja, ha fulladozik,
Berci elvette a levegőt. Berci a férje volt valamikor, és holtában is bosszantotta. Mi most a nagyanya ágyában feküdtünk, tiszta lepedőn, amit Mária
a kórházból lopott. Érződött rajta a fertőtlenítő szaga, és látszott a belemaratott leltári szám. A telihold fényében ezüstből valónak hatott a meztelen
Mária, mint egy gyertyatartó. Kinyújtózott az öreg diófa ágyban, megfeszült
testén így kevesebb lett, szinte elcsitult az árnyék, melle is elsimult egy kicsit.
— Mesélj ezekről a kutyákról — kértem.
— Nem ezért jöttél te, bogár. Két napunk van csak. Ne a kutyákat szeresd, bogár.
Ellágyult, mély hangja illett az elavult szobához, de hozzá már kevésbé.
A derengés nagyobbnak mutatta a bútorokat, tárgyakat, mint amekkorák
valójában voltak, amikor nyikorgó társzekereken idefuvarozták őket. Szétoldódott a körvonaluk, az anyaguk is talán, el lehetett volna hessenteni, akár
a füstöt. A házban csak mi ketten voltunk valóságosak. Nem is lett volna
szabad káprázattá változtatni bennünket holmi mesével, még az életrajzunkkal sem, kivetítve meztelenségünket valami kétséges múltba. Nem ismertük
egymás életrajzát, csak a testét. Elég kellett volna hogy legyen ennyi, és nem
is. akartunk többet egymástól. Engem azonban megzavartak a klinika kutyái,
másfelé terelték figyelmemet Máriáról. Ö, akárhogy is, otthon volt egy kicsit
a nagyanyai házbán, bármikor kiléphetett belőle, tudta: minden a helyén
marad, megvárja. El is akarta adni, miután megörökli. Ezt arra a kérdésemre
mondta válaszul:
— Mit kezdesz a berendezéssel, ha meghal a nagyanyád őnagysága?
— Meghal? — kérdezte.
— Még én is — mondtam.
— Értem. Értem — suttogta. — Kinyitom az ablakot, ha légszomjad van.
— Akkor erősebben hallom a kutyákat.
Légszomjam volt, valóban. Kitalálta, vagy sugallta éppenséggel. Tényleg
úgy éreztem, hogy elszorul a szívem, mintha idegen kéz matatna a bordáim
mögött.
— Sajnálom ezeket a dögöket — mondtam magyarázatként, mintha Mária is érezte volna, amit én, s közben a szívemre figyeltem. Egyenletesen vert;
éppen csak éreztem.
Mária hirtelen felült az ágyban, összegömbölyödött, felhúzott térdére támasztotta a fejét, s a haja eltakarta. Sötét, redős szőke haja volt a rásütő
félhomályban, két félnek látszott ő maga is, megsimogattam a sötét, láthatatlan részeit. Hideget éreztem a gerincén.
17

— Nem vagyok én kurva — mondta csendesen. — Nem vagyok én kurva,
hogy ölelkezés után depressziós legyél valami bűntudattól. És még el is
mondd, és éppen nekem. A feleséged sem vagyok.
Orvosi, „klinikai" diagnózisnak hatott ez, s nem bántam. Kimozdított az
ölelkezést követő érzelmes hangulatból, szinte állapotból. Valami jó gorombát
kellett volna mondanom rá, aztán megvigasztalnom Máriát.
— Ez csak az első napunk — mondtam. — Holnapután visszautazom.
Maradt még egy éjszakánk, hogy helyrehozzuk.
Elmentem mezítláb a poros szőnyegen az ablakig. Egy kis barna festék
pergett a kezemre, amikor kinyitottam. A kertben megszámolta a fűszálakat
a hold, egyenként ragyogtak. Hátul, a fészer tetőcserepein csurgott már a
harmat, éreztem a csírátlan illatát. A fű kesernyés szaga is bejött.
— Kutyaszag van — mondta mögülem Mária.
Nem volt kutyaszag, vagy én nem éreztem. A csonka állatok éppen / elcsendesedtek, némán készülődhetett a hajnali derengés odakint. Hűvöse nedvesen érintette meg a hasam alját, mint egy orvos mutatóujja. A magasföldszint ablakából érdesen, rücskösen, a harmattól elfeketedve mutatkoztak alattam a házalap bazaltkövei, odébb a mélyben egy kerti szék. Vászna öblösen
megereszkedett, mintha láthatatlan alak ülne benne. A kutyaőr talán.
Mária szülei aludtak, egy másik házban, nagyanyja egyenletesen szedte
álmában a levegőt. Lehetséges mégis, hogy az apja a konyhában cigarettázva
virraszt, és legénykori emlékeit gerjesztve azon képzeleg, mit tehet egy jöttment férfi a leányával, hová nyúl, és ő hogyan építi át majd neki ezt a házat, amelyben unokák kacagnak, és kiszalad alóluk a háromkerekű bicikli,
amikor eléje rohannak, hogy miféle ajándékot hozott? Ismertem ezekét a
nagyapai álmokat, nem annyira értelmetlenek, mint inkább fölöslegesek voltak. Akkor persze, az ajándékosztáskor, a nagymama már nem lesz a világon.
Mária apja arra gondol, hogy talán ő maga sem lesz már akkor. Ügyhogy
sietnie kell az átépítéssel. Éppen ezért az első felvásárlónak odaadja a baracktermést.
Mária apja gyümölcstermelő volt és vadász, láttam egyszer egy kórházi
kimenőm alatt, éppen egy baracklopó gyereket pofozott. Szőrös, barna ember
volt a Mária apja, látszatra velem egyidős, csak nagyobb nálam, s ettől idősebbnek hatott.
Lehet, hogy most arra gondol, mégiscsak feljön az öreg házhoz és bekopog, de aztán elrestelli magát, fél, hogy még neki kell magyarázkodnia az
ajtóban a meztelen lánya előtt. Abban marad magával tehát, hogy ilyen ez,
így megy az élet, és egye fene. Legalább annyi, hogy érezné jól magát a lánya
azzal az ismeretlen valakivel. Ügy dönt eközben: reggel azt mondja a feleségének, Mária telefonált, hogy éjszakai ügyeletet vállalt a klinikán, mert az a
hülye Kovács nővér ismét beteget jelentett, miközben a vérnősző férjét
keresi az éjszakában. Mária anyja nem ébredt fel a telefoncsöngésre; ne is
szedjen annyi altatót. Aztán arra gondol Mária apja, mi lenne, ha imádkozna,
csakhogy elfelejtette a Miatyánkot is, akárcsak én. Feláll a konyhaasztaltól,'
előkeresi a vadászpuskáját, és szalonnás rántottát süt, mielőtt a kukoricásba
állított magasles felé indul.
— Mindent előkészítettem pedig — mondta mögöttem Mária. Éreztem
már egy ideje, hogy közeledik, talán a sugárzó testmelegéről, és vártam, hogy
megérint. — Még pezsgőt is vettem neked. Kettőt. A másik lent van a pincében, felhozhatod.
18

— Az Isten hozott — mondtam neki, amikor hozzám tapadt végre. Próbálta testemhez igazítani meleg idomait, s csak a hajnal hűvöse volt közöttünk leheletnyi ideig, valamint egy sereg más dolog, amit ő nem érezhetett,
nem ismerhetett.
— ö-ö-ö — szólalt meg torokhangon a klinika első kutyája. Az, amelyiknek legerősebben fájhatott, mert a legtöbb kísérletet végezték rajta, vagy a
legrosszabbat.
— Na, erről mesélj! — mondtam. — Elvégre idevalósi vagy, a te házad,
a te városod, tudnod kell mindent. A nagyanyád hogy bírta ezt?
— Bogár — suttogta, és éreztem langy lélegzetét a hátamon. — Holnapután hazamész.
A többi kutya is rákezdte, biztosan megzavarta őket a fény. A nap úgy
jött fel, mint egy böffenés az üres gyomorból, elrontotta a készülődő tájat.
A kutyák felnyögtek, mélyről bukott fel belőlük a hang, görcsös és forró
zsigerek közül. Kemény bőrük csikorgott valami annál is keményebb tárgyon.
Mintha irhájától próbálna szabadulni mindenik, és aztán vérzőn, végleg meztelenül rohanni valamerre. Kevés hely látszott, és egyetlen rejtek sem.
— Csukd be azt a nyomorult ablakot — mondta Mária. — Nem ezért
vagy itt.
— Majd ha mesélsz. Mire használja ezeket a professzorod?
Ellökött magától, szinte kibuktam az ablakon. Megkapaszkodtam a párkányban, ismét lemállt festékdarabok ragadtak a kezemre, és nem volt mire
kennem. Távol volt minden, vagy árnyék volt. Magamba törülközhettem
volna csak.
— Pedig olyan jó volt — mondta Mária, valahol a sötétben.
— Jótékonykodtál velem? — kérdeztem, és mintha nem is tőle kérdeztem volna. Mióta a kutyákat megláttam, egyfolytában ez a kérdés járt a fejemben, éreztem is az útvonalát és érdes nyomait. — A tanárod művére voltál
kíváncsi? Fiatalon az ember kíváncsi még.
— Ne csináld ezt — mondta. Az ágyban feküdt már, oldalára fordulva
a nagyanyja paplana alatt, nem láttam belőle semmit, ami elterelte volna
a figyelmet magamról. Odamentem és megsimogattam a fejét. Rengeteg haja
volt, beletúrtam. Ö meg tenyerembe nyomta a hűvös orrát. A síró nőknek
forró az orra, az övé hűvös volt.
— Félek — mondtam ki végre.
— Nincs semmi bajod — felelte csöndesen, kérdő hangsúlyt sejtettem a
mondatában. — Neked sikerült. Megúsztad. Lehet, hogy ezért szeretlek.
Egyszóval megnézte a zárójelentésemet, mielőtt elhozott ebbe a házba,
és szeretni próbált a nagyanyai ágyban, melyben az ő szülei is ölelkeztek
titokban. Kíváncsiságból ölelt talán. Hiszen én már-már megtettem az utat
odaátra, s Mária azt várta talán, hogy ú j tudással érkezem vissza, másként.
Ez lehetett a magyarázat, miért csábított el egy apjakorú embert. Én meg
úgy éreztem,, felhasználtak és kiszolgáltattak valamely kísérletnek. Egyedül
azt nem értettem, miért szenved még a kéjben is. Nem hihettem, hogy enynyire azonosul velem, s hogy ami gyötrődésnek látszik, az valójában a félelem leküzdéséért tett erőfeszítés. Lehet, hogy irtózott tőlem, és azért ajzolta
túl magát, hogy lendületével elsöpörjön, éppen a szenvedélye elől.
Arról az elképzelt útról szerinte szellemtestként érkeztem vissza: akár egy
mesebeli királyfi. Ilyent érezhetett. Félretolta a paplant, ott feküdt újra a
holdfényben színezüsten, akár egy elrejtett inka kincs, amely felől álmunk19

ban eltakarítjuk az erjedt televényt. Csodálatosan szemérmetlen volt most:
mint kit más szándék mozgat, s magára már nem figyel. A holtig reménykedő
betegek ilyenek, a fehér lepedőkön. Széttárta, ütemesen összevonta combjait,
egyfajta vákuumot teremtve, amely majd engem is magába szív. Valami kétségbeejtő és csodálatos tudás ingerelte így.
— Gyere, gyere hozzám — mondta. Nem láttam.
— Előbb megmosakszom — mondtam.
— Csak ne gondolkozz közben. — Ez amolyan rikoltás volt, indulata az
okával együtt ismeretlen számomra. — Ne gondolj rám.
Ebben a házban, fennállása rövidnek tűnő száz éve alatt, bizonyára kiabáltak még, különféle okkal és indulattal, a betegek megnyugtatására is: hogy
azok embernek higgyék magukat, akik elég erősek még fogadni és visszaverni
a szenvedélyeket, mielőtt végleg a hideg falnak fordulnak. Sok kegyes harag
gerjesztette magát a halál ellen, csakhogy a halál akkor másokban fészkelt.
A fürdőszobában koszos kád állt karmokat formázó vaslábakon, és meglehetősen hideg volt benne. Az ajtókeret körül friss vakolás szürkéje látszott.
Ez a ház valóban átépítés alatt állt — így gondoltam, ilyen sután. De eszembe
jutott erről Mária apja, pontosabban az, amit elképzeltem róla. Én a helyében
azt gondoltam volna, hogy agyonütöm a lányomat, aztán majd bánom, hogy
felépítettem a házát; kulcsra zárom az ajtót, és minden évfordulós napnak itt
töltöm a felét, amíg úgy el nem szegényedem a bús tétlenségben, hogy bérbe
kell adnom a kiürített szobákat.
A festetlen keretű kis ablakon. át a hátsó udvarra láttam. Lebetonozott
térség volt, felseperte a ferde fény, kimutatta egyenetlenségeit. Derengett.
Lilásfehér megvilágításban ámolyogtak a klinika kutyái, szürke árnyékokat
vetettek, egyszerre négyet is. Az udvar sarkaiból ostornyelű lámpák világították meg, s mintha lecsupaszították volna őket, leszopták volna róluk a
maradék húst. Előjött két kutya, jobb oldalukon egy szál szőr se látszott,
csak a gyűrt vörös bőr. Talán a derengéssel keveredő neonfénytől hatottak
ilyennek. Kellett léteznie egy magyarázatnak.
A kutyák a kerítés betonoszlopának vetették magukat, dörzsölték a csupasz felüket, és szájukból hosszan csurgott a nyál. Úgy viszkettek a kutyák,
hogy attól én is vakarózni kezdtem. Két másik fejéből idegen dúcok emelkedtek ki, katéterek vagy elektródák. A bemetszés körül lilás dudor: akár
szelep az agyon. Ez jó, mondtam magamnak, aztán többször elismételtem.
Lehet, hogy ezt is a fény mutatta ilyennek, a hajnali fény változtatta el
a színeket, formákat. Némelyek fél lábra sántítottak csupán: ezek üvöltöttek.
Üvöltöttek egyszerűen, emberi hangjuk volt.
Nem bírtak elaludni ezek a kutyák. Olyan hülyék, agyametszettek voltak,
nem tudták elfogadni a halálukat. Érezték pedig. Ott, az ablakkeretben, miközben az i^vegen át őket, az üvegen pedig saját arcmásomat láttam, azt
hittem: érezni több, mint elgondolni vagy tudni valamit. Tanulságos, ugyanakkor értelmetlen tapasztalat volt, akárcsak az egész látvány.
Egy teljesen csupasz kutya jött ki a fényre a betonon. Nem is kutya,
csak lábra kelt húsadag valamely éhező országban. Állt, ingott egy ideig, szaglása, ösztöne sem működött már, vagy beprogramozott reakciókat mutatott.
Roskadtan, egy helyben támolyogva állt ott, a bundája, szinte az élete nélkül,
aztán egyszer csak meghajtotta a fejét. Emberi mozdulat volt. Egy élőlényé
mindenképpen.
Becsuktam az ablakot, álomhoz való csend lett. Egy apró gipsz-Krisztus
20

állt a komódon, redős palástban. Kicsi, sima szobor, akinek azt mondtam: te
sem hiszed el. Üvölthettem volna akár, Mária aludt. Ismeretlen őseire láttam
a falakon, többnyire gyerekekre. Egyikük talán éppen Mária volt, tudatlanul
mosolygott a képen. Hosszú lett a szoba a holdfényben, messze került minden.
A kertet néztem, újra. Ilyen nekem sose volt, nem jutott. Egy fűszálat
sem mondhattam magaménak, nem nevezhettem a nevén. Ha egyszer birtokomba vehetek egyet, Kovács Józsefnek fogom elnevezni. Kovács József fűszál,
a barátom. Üvegen át néztem a kertet, meszes fényben láttam. Aztán meghallottam az első autóbuszt, nehezen jött fel a tetőre. Felzavart egy kutyát, de
az vakkantani is alig bírt. A hajnali hideg elmerevítette az állkapcsát, akár
egy nikkelezett orvosi szájpecek.
A fürdőszoba kis ablakán át újra megnéztem a kutyákat, az összeset.
Kint hevertek a hideg betonon. Pihentek, de nem aludtak most sem, látszott
a szemük fehérje.
— Feküdj le, bogár — mondta az ágyból Mária —, holnap is szükségen:
van rád. De még ma.
Rámfordult, amikor mellédőltem. Nagyon fáztunk egy ideig, mint akiket
a hideg ráz, de aztán már nem. Éltünk. Éltük egymást, ahogy mondani szokás azon a messzi vidéken, ahonnan ide jutottam.

SZÉCSI ANDRÁS: HEGYEK, DOMBOK
21

ZALÁN TIBOR

XJton, sehová
Életem a semmi felé tart, megfontolt és nyugodt mozdulatokkal,
megszokott egykedvűséggel, az ünnepélyesség legapróbb jelei nélkül.
Megszokottá
vált számára ugyanis a semmiben feloldódás kikerülhetetlen
távlata, mind nagyobb körökben rendeződtek napjaim köré a tüneményvilág díszletei, az egyre
pompázatosabb és komorabb installációk, egyre nagyobb gyűrűkbe
rendeződött
el bennem a halál, a nyugalom álma, a legválósabb és leghatártalanabb
kiterjedés.
önkéntelen készülődés volt ehhez eddigi létezésem, környezetem,
világban
bolyongásom. Már ezt is tudom.
Kezdődött egy alföldi nagyobbacska községgel, Abony volt a neve. Abony
a gyermekkorom. Vidék. Gyermekkorom a vidék. Ahogy az ember létezésének
gyermekkora a vidék, az értékek és mozgások természetközelisége,
a melegség
testközelisége, a naivságból felállított, de a megfigyelések kontúrjaival
megerősített világkép hullámzó, földszagú színpada.
Kamaszkoromhoz már egy várost, vidéki kisvárost rendelt a véletlen vagy
a szerencse — ahogy az emberi közösségek kamaszkora is ilyen
kisvárosokban
alakította ki a maga kereteit, rajzolta meg a lehetőségeit. Lusta fények görögtek itt az első lányok és kitelt húsú asszonyok reszkető hátán, nagy szándékok
horgadtak fel és hamvadtak el különösebb következmények
és bánatok nélkül, egyszerűnek és elérhetőnek tűntek fel a horizont paravánjai.
Ifjúságom már egy igazi, de még mindig vidéki nagyvárosban talált magára, melyben jól összetalálkoztak a távlatok és a bűnök, megébredtek az elszánások és elkezdődtek a föladások, a megfutamodások.
Szegeden éltem ekkor, személyiségem autonómiájának megszerzése, megszervezése, megőrzése, elveszítése, feloldódása határán, A sebesülések és vadászatok ideje ez már, vonzott a messzeség és tartottak a fölkínált gyönyörök, a könnyedén
megszerezhető
és megtartható hírnév, a fontosnak vélt és elégedettségre okot adó népszerűség. Ez a pont az, ahol még arányban marad lehetőség és megvalósítás,
méret
és igény, szükséglet és kínálat, elképzelés és realitás, görcs és feloldódás. És,
de feltűnik ugyanekkor a derengés peremén, halovány leheletét előreküldi a
semmi. A nagyváros, a főváros, a világváros hát ennek a semminek a hadüzenetével fogadott, nem voltam már senkié és nem volt már semmi sem az
enyém, az utcán nem köszöntek rám, a parkokban nem az én karolásom melegét őrizték a padok, minden addigra kialakított, megharcolt,
megszenvedett
fontosságom és szerepem feloldódott a nagy és szürke, értéktélen, mert arctalan, és csak az emésztéshez hozzászervezett masszában. A körök, mert beláthatatlan nagyokká tágultak köröttem, befelé rágtam a lelkemben magamat, még
nem- sejtve, hogy lehet, lesz egy pont, amelyet túlhaladva az ember léte átzuhan a túloldalra.
Nincs innen visszaút, és előre sincsenek ösvények, a nagyváros az emberiföldi lét végső határának a szimbóluma, megélve a fölismert vereség tartománya.
És lám, egyszerre megértem, nem a gyermekkor, a kamaszkor, az ifjúság
színhelyeivel, nem a vidékkel, nem is a nagyváros, a felnőttkor arányokat kereső és keverő, méreteket létrehozó és elvétő, tüneményeket
elfogadó és azok
22

semmis létét felismerő színhelyeivel, időtartományaival folytatok
párbeszédet,
hanem a jövömmel, a semmivel, a még legnagyobb földi létezővel, az óceánnal.
Állok a partjain, járok a hullámai között, és elmondom, amit még el lehet
mondani földi útjaim közben. Mert a nála nagyobb, őszintébb és a legteljesebb megtisztulást hozó, derűsen és nagy fényességgel várakozó ég nem fogadja be a földi szavakat.
Messziről jöttem, s már csak arasznyira tőlem a semmi. Arasznyi még az
életem. Messzi és teljes létezésnyi.

PINTÉR LAJOS

Estvéli ének
Szeretem e békés esti tájat, mikor
cinke-csapat portyáz a fák között,
fűzfára száll le, kérgét
csipedi.
Mikor elvonul már tájunkról sok szónok
s csak az marad, ki mestere a szónak.
Inga-óra jár bent, most is hallod:
felet üt.
Egy régi költő ballagdál a holdban,
a holt, a volt s a hold
pár csendülő szót egymással
összekoccant,
távolból így üzen.
Ilyenkor jó a csillagásznak,
távcsöve tört tükrén nézni hideg űrt,
s csillag-távolból bárki
visszakémlel:
láthatja íme itt
emberfejekkel
lapdázó hadait.
Mentha-teát
vagy
dárzseling-teát
jó lenne inni formás
poharakból,
jó lenne most e békés esti órán,
mikor az inga-óra épp
felet üt
felettünk.
De összetört a készlet,
csupa szilánk a szobánk, a világ.
Hirosima árnyképe után és
Auschwitz haj-hegyei után és
Katyn erdőzúgása után és
Don-kanyar után és régtől már
Mohács után és Madéfalva fájdalma
után
' mondd,
verset írni lehet-e még?
23

Hogy tea-foltos és húgy-foltos
is
és vérrel és vérpiros
festékkel
leöntött vászon lett a képzelet,
mondd,
verset írni még lehet? nem lehet?
Szeretem e békés esti tájat, mikor
cinke-csapat portyáz a fák
között,
fűzfára száll le, kérgét
csipedi.
És eljönnek a gyerekek
és hűtelenek és
bűntelenek
és nézik a világot:
s nagy fehér vásznaikat mind-mind

teleírják.

DOMOKOS JOHANNA

Circumdederunt
a papír
csendjében
némán zakatolni kezdenek
mint egy

a

vonatok

húsdaráló
én
készültem az
időszámításunk
szerinti zéróba
belehalni
W
kin nőtt ki a szárnyam
kiben fogant meg a vágyam
vagy akár a zsibbadtság
ahogy hangoskodik a karodban a
nyelvedben
tiltott
gyümölcsök
tiltott szavak
tiltott évek
tiltott
érzések
Miatyánk...
Domokos
apám
Király
anyám
Benedek Gyímesi J. Hagy
Kányádi Katona Körösi
Paraszt Nemes Gróf
... apám anyám
Csíkszeredában
Komáromban
Kolozsvárott
Szovátán
Miatyánk...
circumdederunt

24

jár a

toronyóra
kikerics

mondják

hérics

kikerics
jégvirág
otthon
vagyok
védett virágok — felszántották
védett állatok —
védett —

a

réteket

utolsó mohikánok
anyjaként
utolsó előtti mohikánok
anyjaként
circumdederunt
bocsánat nem vagyunk
mohikánok
dehogy vagyunk
mohikánok
dehogy vagyunk
holdviola
holdviola
hold
„A violát akkor szedik .. ."
anyám
énekel
apám énekel

Variáció múltra és jelenre
következtetéssel
(egyenlőség igazságban)
elindultak
meghívni
a világot
mihozzánk
megérkeztek
levágni
a világot
mitőlünk
(összefüggések)
elindultam
meghívni
a világot
mihozzánk
béküljünk ki —
hányadik
ígéretes
békeszerződés
lenne ez
ismét
idegenben
(részletmeg j egy zés)
magamban
szorongatom
a
visszaszaladást
irtózom
kékre feszült
falaihoz
megérkezni

emberek

(következtetés)
tisztelt berlin úr
alulírott
még nem láttam elég
leomlani
kérem
lóindulatát
tisztelettel

világot

A szobor
Van, ahonnan
Van, ahol senki

hiányzom.
vagyok.
Egy üres téren,
egy üres
városban,
egy üres, még nagyobb
Nem kellene nekem
város,
tér,
utca sem.
Csak egy szoba, két talpnyi
hely,
hogy kivetkőzzem
rácsaimból.

SZÉCSI ANDRÁS:

TÖLGYEK

helyen.

DÉSI ÁBEL

A csend virágai
1. EMLÉKEK KERTJE
Lebeg és eltűnik
a kertek
tavasza
álmodó időben
búcsúznak a tájak
s a ködös
képzetek
olvadó
kép-jelek
belepik az idő
elfolyó
hullámát

beborul a kertek
tavaszi varázsa
a múló évsorok
illanó
hullámán
lebeg az elmúlás
s végül az emlékek
befele forduló
panasza elakad

eltűnnek a házak
az utcák a kertek
temetők
csendjében
hallgat az életünk
induló
reménye
az emlék
hamuja
belepi
szürkülő
életünk
világát.

2. SZEMEK ES ALMOK
A nappali
szemek
csukott világa
szürkében éli a
fáradtan
lépkedő
tétova
nyugalmat
a nappali
szemek
álmosan
keresik
a régi
nyugalom
távozó világát
amíg az elrejtett
éjjeli
kapukat
kísérti a hajnal

éjjeli
léptekkel
születő
álmokkal
lépnek a szem elé
feltárni a csodák
születő világát
A szemek
álmodnak
s az álmok belátnak
a szemek és álmok
keresik
egymást
amíg az életünk
fáradtan
menekül
az álmok
nyomában

a nappali
szemek
hallgató világa
szüntelen várja a
távoli álmok és
remények
világát.

3. KÉPEK ÉS DALLAMOK
képlékeny
dallamok
dallamos
képein
hegedűk
zizegnek
az ágak
lombjain
s madarak
dalában
csillog a
szivárvány

Képek és dallamok
hulláma
lebegtet
énekel a képek
lebegő világa
s dallamok
sodrában
születnek az álmok

képek és dallamok
szülnek és temetnek
élünk és lebegünk
a semmi
hullámán
sodródó
képekkel
temetve
életünk.
Szabadka, 1988—89.

Kérdések hulláma
1. ÉBREDÉSBŐL A HALÁLBA

28

2. A SZERELEM ARCA

Ébredésből
a halálba
hogyan lebeg
a gyenge lét

Örök
mélyről
indul a vágy
hol van a régi
szerelem arca

álomból a
valóságba
ki éli át
az éjjelét

ködben
keresem
éjjel
kutatom
életem
mélyén
is fáj a kérdés

alvó semmi
a teljesség
alvó halál
az ébredés

hideg kövek
s fagyos
álmok
alszanak a
félelemben

elfelejti
az éjjelét
a ránktörő
elfeledés

a belvilág
vacogássál
azt feleli
fáj a semmi

nincs a semmi
s a van csak lesz
ki ébreszti
az életed.

fáj a kérdés
nincs
felelet
mit szólhat az
ami nem volt.

3. SZÁMVETÉS
A délibáb
ígérete
csalogatja
a vágyakat

a remények
hídja alatt
csak vánszorog
a türelem

a szivárvány
íve alatt
imbolyognak
az álmaink

az értelem
íve alatt
orgonapont
a fájdalom
az elmúlás
távlatában
az életünk
már csak emlék.
Szabadka, 1988—1989.

KURUCZ GYULA

Az élet
kiszámíthatatlan változatossága —
a kör
Dobó István háttal ült a karattyoló televíziónak, elmélyedt gondolataiban, s csak fél füllel hallotta, hogy egy kesztyűgyárnak sikerült tízezer dolláros üzletet kötnie, ez a libatollal és a turizmussal együtt már pótolhatja a
begyűrűző kiesések bizonyos százalékát, de azért a lakosságnak magára kell
vállalnia a létezése által okozott károk egy részét.
Alkonyodott. Az ötödik emeletről a háztetőkre látott, távolabb a Szabadság-hegy szürke lankáira. A kipattanó rügyek halványzöldje beleveszett a
füstködbe, a kémények bodros füsthurkái följebb szürke paplanná terebélyesedtek. Lenn a hatsávos főúton zörgő, pufogó autók ködétől már a következő
kereszteződésnél sem vehette ki tisztán a villamosokat.
Ült a kopott, öreg karosszékben, mellette a pici, kerek asztalon egy üveg
Jubileum sör. A pohárban a hab egy pillanat alatt eloszlott. Baloldalt karcsú,
kicsi vitrin, jobbján a békebeli heverőcske — a 26 négyzetméteren minden
picike, mégsem zsúfolt: egy csontsovány öregasszonynak éppen elég.
A balkonajtót és az ablakot helyenként összeöltögetett, régi csipkefüggöny védte, az ablakpárkányon háromféle kaktusz és egy muskátli, az ajtó
előtt feltekert kis szőnyeg a huzat ellen, két rigli a rosszul záró táblákon.
A töredezett lakkozású kisszekrényen apró tárgyak: cukortartó, gyertya, egy
herendi porcelánrózsa, lapos elemlámpa, tükröcske, a vitrinben ólomkristály,

tányérok tartókra támasztva, hosszú talpú, mélybordó metszett poharak, hiányos kávéskészlet, egy óezüst cigarettásdoboz monogrammal, kézzel festett
színes csészék, virágkosárkás lány porcelánból, éneklő nippfiú, a lábánál béka,
elsárgult ezüsttálca. A falon erdei csendélet, portól szürke tavaszi mező blondellkeretben, és egy szigorú nagymama sötét kontúrja, hófehér konttyal.
A falon és az ajtón át majdnem tisztán kivehető az áruházba rajzó bevásárlóbuszok mellől az internacionalista kiabálás: cseh, lengyel és magyar
alkudozás.
Egy zaj nem zavarhatta Dobó Istvánt, a telefoné, mert az nem létezett,
s így nem hívhatta fel Enikőt, Nicolettát és a kis Enit. Értük ül itt, bezárva,
rabságban, s züllik le egészen a sörivásig.
A házfalak hozzák-viszik a zajt, veszekedés, kiabálás, rádióbőgetés, tévé,
egy-egy sikoly, visongó kacagás. A nagy hahoták jobbfelől, a szomszéd ház
óriási tetőteraszáról jönnek, ott, úgy látszik, mindig buli van. Este a kivilágított teraszon párok dőlnek a korlátnak, kezükben pohár, mindig vidámak,
kacagnak, jó elnézni őket. Ha ki-kikukkant, sokszor pici balkonján leli a
szomszéd Kati nénit, összeszűkült szemmel les, s ha észreveszi őt, kínosan
mosolyogva mond valamit. Kati néni már a hetvenet tapossa, apró, törékeny,
finom, okos öregasszony, nagynénjének elválaszthatatlan barátnője volt. Férje,
a még mindig impozáns Boby bácsi mindkét „lányt" az ujja köré tekerte,
udvarolt nekik, szórakoztatta őket. Boby bácsit nem látta az utolsó hetekben.
Micsoda elbűvölő pedagógus lehetett Kati néni, hogy rajonghattak érte a gimnazisták — a régi, nagy generáció.
Dobó István kiment a pici teraszra, betöltötte azt, mint egy életet egy
szerelem, orrába fúrt a bűz, fülébe a zaj. Erről a talpalatnyi helyről szurkot
lehetne löttyinteni az ostromlókra, csak a lendületvételnél nehogy ő maga is
kirepüljön az üsttel. Visszament a szobába: majd éjjel szellőztet, amikor a
törött-zúzott autókat már leállították, s csupán a kamionok brummognak, 1
amikor a nyitott ajtóból a kajla fényben ellegeltetheti szemét a sok száz elhalt építész egytől egyig másféle homlokzatú és tetőkonstrukciójú házán,
amitől szép ez a környék, csak egy-egy betonszörny csúfítja el a sok arc
együtthatását. Beton, ez az ő büntetése. Mennyi verejték kell hozzá, hogy
legalább mérsékelten váljék bűnössé a város elcsúfításában.
Ült a kopott karosszékben, rossz lelkiismerettel kortyolt a savanyú sörből: teljék, teljék az este, közeledjék az elalvás, a fölkelés, rohanhasson a lányaiért, ölelhesse őket, szőke hajbodraik csiklandozzák az arcát, a fülét, a
halántékát, Enikőt is magához vonhassa szenvedélyesen, körüllesve, fülébe
súgva, hogy éjjel jön — jön! —, aztán a gyerekek beülnek hátra a Skodába,
és irány az iskola. Odabenn munkával gyorsan eltelik a nap, aztán újra a
gyerekek hazavitele, köldökcsavaró csók Enikőnek, és megint a várakozás,
hogy este tízkor ellopakodhassék a feleségéhez, imádott feleségéhez.
összerezzent a közeli visításra, felugrott: Kati néni hangja? Állt, hallgatózott; csak nem támadták meg Kati nénit, mostanában már nyugdíjért, pár
százasért, egy aranygyűrűért is ölnek öregeket. Jöjjön már valami hang. Jön
is, Kati néni rikácsoló üvöltése — mintha támadó lenne a hangsúly —, aztán
egy férfikiáltás, kétségkívül odaátról.
Ugrott ki az ajtón, nyomta a csengőt (talán a rendőrséget kellett volna
hívni, de nincs telefon, ebbe halt bele a nagynénje is, este leltek rá, kihűlve),
már az ajtó betörését mérlegelte, amikor nyílt a tábla, a résben Kati néni
félrecsúszott parókában, ziláltan:
30

— Mi az? Ja, te vagy az?
— Baj van?
— Az. Gyere csak! Ez a büdös kujon, a kurvakergető. Gyere csak, Pista,
gyere!
A szobában egy szék felborult, a kisasztalon félrecsúszott a szilvakék
bársonyterítő, s a fal mellett, ritkás hajtincseivel ott állt Boby bácsi, kezében
vadásztőr. Kati néni áttolta a túloldalra a parókáját, kopott szoknyájában
óriási zihereisztű a szétszakadt cipzár fölött, csípőre tette a kezét:
— Most legalább látod, kivel állsz szemben! Ez a bájgúnár, ez a szoknyapecér, ez az elvénhedt kecske ide merte tolni a képét egy hét tekergés után!
És mert éltem hitvesi jogaimmal, kést vett a kezébe! Így néz ki a mézesmázos Bobyka, ez az álnok jószág, a ringyók kedvence! Nézd csak meg jól,
Pista! Egy hétre eltűnik, űzi magát, aztán csodálkozik, ha lekenek neki egykét taslit!
— Te mit keresel itt?! — kurrogott Boby bácsi.
— Azt hittem, betörő! Már megyek is, elnézést!
— Nem mész! Ideje, hogy leleplezzem, hogy megtudd, a belügyes házban
volt a ribancoknál!
— Ugyan már, Katikám, miféle belügyes ház, miféle nők! Leutaztam az
unokaöcsémékhez Egerbe, hiszen mondtam neked, hívtalak is telefonon!
— Hahh! A sarokról! Láttalak éjjel a teraszon üzekedni! Kis, fiatal
lotyókkal ocsmánykodsz, a feleséged orra előtt! Még hazudsz is! Hazudsz!
Az asszony hirtelen odaugrott a nagy, zilált férfihez, és lábujjhegyre
emelkedve óriási pofont kent le neki. Boby bácsi felemelte, szorította, aztán a
parkettbe vágta a tőrt, hogy csak úgy rezgett, és éktelen káromkodással kirohant a lakásból.
Kati néni egy szempillantás alatt összezsugorodott, arca elé kapta a kezét:
— Istenem, elment, elment! Mikor látom újra! Hová lesz, mi lesz vele
nélkülem! Mi lesz velem nélküle!
A megroppant, pici asszony mozdulatlanul a félhomály közepén. Hallgattak. Dobó egyik lábfeje után a másikban pattogtatta az ízületeket, pillantása
körbefutott a mindent elborító rendetlenségen: újságok, törülköző, tálcán
mosatlan, bevetetlen ágy, hálóing, fürdőköpeny, fésű, tükör, cipők, pulóver a
földön — régen itt minden ragyogott.
Egyszerre ellódult Kati néni, gyorsan, némán összerázta az ágyat, egyenesre püfölte a pokrócot, kiürített két széket:
— Ülj csak le, Pista.
Dobó kihúzta a fegyvert a padlóból, és leült. Az elcsúszott paróka alól
zilált, mosatlan ősz tincsek lógtak ki, fürge, könnyes, kicsi barna szemek, karcsú, kecses orr, a finom ívű, kecses arcot ráncok szabdalták.
— Látod fiam, ilyen az élet. Jókor jöttél, hogy l á s d . . . Ezt az embert
huszonöt éve mentettem meg a zülléstől. Hozzámentem, mert olyan elbűvölő
volt, és olyan s z é p . . . Ügy gondoltam — dehogyis gondolkoztam én akkor! —,
hogy ha gyerekem nincs, hát legalább őrá tegyem fel az életemet. Nem érdekelt, hogy tíz évvel fiatalabb, hogy elkényeztetett úri fiú, akit a nők tartottak ki, aki a kerület minden fehérmájú tyúkját „ismerte" kívülről, bévülről.
Hízelgett nekem, hogy irigyen lesnek a fiatal kurvák, hogy ránk köszönnek
minden csehóból, étteremből. Boby intelligens volt, hiszen jó családból jött,
csak a jelleme volt gyenge. Mérhetetlenül büszke voltam a mi boldog házasságunkra, s ő is megérezte, hogy mi a hozzá méltó, mi az igazi. A társasá31

gom ellenkezés nélkül befogadta, hiszen olyan elbűvölő tud lenni! Azt hihettem, hogy minden rendben, mindent megcsontosít az idő, elfeledi a kis súrlódásokat, az apró kitöréseket — amiket szigorúan megtoroltam. Elképzeltem,
hogy ennek az embernek itthagyom a szép kétszobás lakásomat, a baráti körömet a bridzspartikkal, a teákkal, a rósejbnis pezsgőkkel, hiszen nekem nincs
olyan sok hátra. És akkor egyszer megint csak eltűnik. Igen keményen pofoztam, de ki gondolta volna, hogy megbántódik, hiszen ő is visszaütött egyszer . . . Nem hittem már, hogy kell még valakinek, hiszen hatvankét éves,
vesebajos, a prosztatáját is operálni k e l l . . . Igaz, ha megfürdik, ha felöltözik,
megborotválkozik, még mindig olyan fess, mint egy filmszínész . . .
— És ha tényleg az unokaöccséhez ment?
— Á! Ha ő kimozdul, csak a nők!
Kati néni elhallgatott, megint a kezébe temette az arcát:
— Istenem! — aztán gyorsan fölegyenesedett.
— Hát fiam, nem is tudom, hogy átkozzalak vagy áldjalak a betörésedért.
Ezt a tőrt azért vidd magaddal, nehogy még egyszer rám emelje a drága, és
felingereljen . . . Biztosan visszajön, mit is kezdhetne a z o k k a l . . . Csakis én
kellhetek neki, a mi életünk, a mi szép életünk! Menj is, Pista, ne leljen itt,
ne zavarja semmi. Szervusz — tolta ki a folyosóra.
Az ajtó mögül még hallotta Kati néni feltörő zokogását.
Kezében a tőrrel bement a kicsi lakásba. A kis Enikőnek itt kell majd
kezdenie az életét, bár az még hat—nyolc év, annyi idő alatt talán lesz telefon, minden este felhívhatja kicsi — nagy — lányát, akkorára újra összeházasodhat a feleségével.
Az asztalon ott virított a fehér papírlap, a tiltakozás: ezúttal baráti,
szomszédos országban történt atrocitások ellen. Megkapta örök aláíró barátaitól, akik becsülték őt, és mindent aláírattak vele, amit néha, nyomós okokra
hivatkozva még maguk sem írtak alá. Haragos Enikője kifejezetten megtiltotta
neki: elkaphatják, legalább pár hónapig tartózkodjon a „hőzöngéstől", amíg
a nevére kerül a lakás. „Hőzöngés" — mintha nem tiszta lelkiismerete és
igazságérzete miatt jegyzett volna mindent a nevével. Enikője felfogása a
világról. A két kicsi is ezt látja: megvesztegetéssel szerzett, olcsó anyagok
elosztása, begyűjtése, tovább sötét butikosoknak, hamis számlákkal, ebből
származik a pénz, a piszkos pénz, s ő hiába dolgozik eszeveszetten, Enikőé
közelébe sem jut a jövedelme. Legalább a saját erkölcsi alapja, az maradjon
meg, utolsó mentsége, tisztessége, legalább feddhetetlennek lássák őt a gyerekek.
Táskájába kotort, kirántotta a tollát, és foglalkozását, (új) címét feltüntetve, remegő ujjakkal aláírta a tiltakozást.
Bárcsak hazarohanhatna Enikőihez, Nicolettához! Ügyvéd barátjuk, Csabadi Csaba szigorúan megtiltotta: minden este zaj, tévé, köszönni a lakóknak,
a házmesternek, hetenként csak három éjszaka szökhet haza, különben nincs
lakás. „Ebben a hiénák lakta országban csak így maradhatsz talpon", mondta
neki Csaba, mikor eltette a százezer forintot valamelyik tanácsi keselyű megvesztegetésére, és elfogadta az ügyintézésért a harmincezret. „Sok kiadásom
lesz ebből, de valami kisebbet elintézek nektek ingyen. Sajnos, ez a tarifa
öregem, sajnálom. Nekem is kell a dohány, a nagyobbik gyereknek építkezek." Beültek Csaba Volkswagen Golfjába, és a barátja hazavitte: akkor,
utoljára még „haza". Csaba a halk, gyors kocsiban egy ügyészről beszélt
(„idáig jutott az ország"), aki másodállásban az általa kivizsgált ügyek vád32

lottjainak ad tanácsokat. „A szemét" tíz éve nem bukik le, s most már nem
is fog, olyan kiválóak a kapcsolatai. Ezüst színű Renault-val jár, csupa elektronika, fedélzeti computer, kék plüsshuzat, „antiblokkszisztém" is van benne.
A piros égaljat elmaszatolta az összeálló köd. Dobó István kortyolt a
sörből, és bámulta a pasztell színjátékot. Szüntelenül vijjogtak a szirénák
odalenn, mintha csupa tűzeset, baleset, betörés és infarktus lenne a város.
Megszokta már, ám ilyen magasról, az ötödik emeletről eddig nem élte át
ilyen töményen.
Hirtelen légszomja támadt a picike szobában, nagynénje ódon tárgyai
között, felrántotta az ajtót, és kiállt a balkonra. Éles, de még tavaszias volt
a levegő, az üzleti buszok eltűntek, megint két sávban lehetett közlekedni.
A jobb oldali ház tetőteraszán még nem gyújtották fel a lámpákat („belügyes
ház? mi az"), egy pár sötét kontúrja rajzolódott ki, a korlátra könyökölve
beszélgettek. Dobót szíven ütötte a férfi kézmozdulata: nagyon mélyről ismerős, honnan, honnan!? A pár fölegyenesedett, és eltűnt. A férfi utolsó
kacagása és fej vetése még egyszer beleszúrt: valami szépet, valami édeset
jelzett, valami régit, maradéktalanul boldogat.
Előrehajolt, hogy kezébe támassza a fejét, de elhibázta a vékony vaskorlátot, rázuhant, belehasított a félelem, hogy kiesik. Visszahátrált, az ajtó
elé húzta a karosszéket, és kibámult a-kékesvörös égboltra. Egy perc habozás
nélkül jött az emlék: persze, a gimnázium, a kollégium, és persze: Denghő
Péter, az örökké elegáns Denghő. Az az alak a teraszon nyilván nem ő, de a
mozdulat, a hanyag csapás a levegőbe, kicsikét eltartott fejjel, az a mitnekem-elegancia, amiben Péter verhetetlen volt. Mindent bagatellizáló kacagásai: hirtelen megfeszítette picit előrehajló felső testét, aztán begyakorlottan
hátralendült, és a levegőbe csapott. Péter mindenkit lenyűgözött. Ha nem is
szerette annyira, mint Palit vagy Lalit, ő sem tudta kivonni magát a hatása
alól. Péternek aszimmetrikus volt az arca: ajka közepétől orrsövénye balra
tartott, s valamiképpen még a szemöldökét is sikerült félreráncolnia. Így
örökké csiklandós lett az arckifejezése: egy kicsi gúny, egy kicsi játék. Sem
alacsony, sem magas nem volt, túl izmos és nyurga sem, a bőre kreol, a haja
hullámos barna, félre fésült (amikor ők még kakastaréjt szoringattak kiskendővel éjjelente a fejüjsre), egy tincse mindig elszabadult, kajla-kandi arcát hangsúlyozta. Péter volt az egyetlen, aki fölül bő szárú nadrágot viselt,
csak lenn csöveset, sárga boxbőr cipőjében valami egészen egyéni lábvetéssel
járt. Közepes termetét úgy tette csalóssá, hogy előredugta csípejét, hátát begörbítette, mint az igen magas emberek, így éreztette, hogy nagyobb is lehetne, ha akarná. Péter a szürkéskék szemével, mit-nekem-kacagásaival, állandóan kész vicceivel, hecceivel. Választott KISZ-vezető volt, de a mozgalmat
is megmosolyogta. Régi katonatiszt papája néha megjelent skatulyából kihúzva, vékony bajszosan, szép mamájával a karján, rezerváltan beszélt a tanárokkal, és fogadta a fiúk tiszteletteljes köszönését. Valami módon nem
bántották a múltjáért, akkor is vezető beosztásban volt.
Péter a tőrvívók irigyelt csoportjához tartozott, nem az elsők közé, de
mindig biztos helyen a gimnázium csapatában. Néha sikerült neki valahogy
elszermányolni Kari bácsitól a szerelést: hófehér cipőben, térdharisnyában,
fehér plasztronban, hóna alatt sisakkal sétált át a kisváros főterén, a parkon,
meg-megállt beszélgetni. Nem voltak ellenségei, körülötte minden elsimult,
elrendeződött, Péter sohasem verekedett, mint a pukkancsok és a kockafejűek,
akik komolyan vették a dolgokat, s ölre mentek értük. Péter előtt igazán
33

minden út nyitva állt, mégsem tört az ünnepelt lányok kegyeire. Mindig jó
családból való, kedves és kellemes, de nem föltűnő párt választott, azoknál
biztosra mehetett és ment is. Torday Kati, Remsey Aliz, Tassy Baba — hogy
hasonlítottak! És milyen boldogok lehettek, ha Péter végigsétált velük a főutcán.
— Péter! — ugrott fel Dobó. — Péter, az ő főnöke! Ezt a belső hasonlatosságot! Kenéki Péter!
Péter magasabb volt Péternél, sokkal izmosabb, atléta alkatú, ő n e k i csak
buszsofőr a papája, ő kosarazott és röplabdázott, a kacajai erőltetettek, tolakodóbbak, vihogva nyomul beszélgető társai felé, néha méterekkel hátraszorítja, önörömében néha a másik lábára is rálép, felnyerít: „Bocsánat, a d j
csak egy cigarettát!" Igen, Péter is ilyen elbűvölő, mindenkivel kedves,
igyekvő, önmagával vidáman eltelt, nem kínozzák kételyek. A jó nőktől éppúgy fél, és kicsit spiccesen (hiszen ittasan nem mert volna szigorú felesége
elé kerülni), elő-előhúz egy fényképet: /„Ezt nézd meg, öregem, ilyen csajom
volt legénykoromban! Ezt a bombát!" Ö engedelmesen bólogatott a tésztás
képű, nagy mellű hölgyekre, „Igen, igen", bár neki túl debellák, túl tramplik,
de ettől Péter még igazán aranyos fickó. Tőle elsőként tudtak meg mindent
a pártvezetőség titkos üléseiről, ami a tervezőintézet jövőjét illeti, Péter jól
képviselte őket, a fizetéseket is úgy osztotta, hogy hajszálnyi különbség ne
legyen; bizonyára mindent előre egyeztetett meghitt, négyszemközti beszélgetéseken. De mindenekelőtt gondoskodott róla, hogy jókedvű legyen az osztály: havonta a bulik, dőltek Péter bohóckodásától, egyszer egyikükhöz, másszor másikukhoz vonultak gondoskodó irányítása mellett, fel sem tűnt, hogy
haza sohasem vitte őket. Enikő vette észre, hogy Péter nagyon szívesen fogad
el meghívásokat (olyankor mindig hazatelefonál, hitelesíti: hol van), épp ottlétekor futott be hozzájuk Éva.
— Dengő Éva, na tessék! — csapott a szék karfájára Dobó —, a kör bezárult!
Bezárta a balkonajtót, mert fázott. Dengő Éva („h" nélkül), Enikő barátnője a slágerénekelgetésben vetette meg a lábát.
Évával ő sohasem vergődött zöld ágra. Már csak azért sem, mert nem
értette; mi tetszik rajta a férfiaknak. Formás sonkái izmosak, dundi feneke
még nem kövér, kicsi melle megáll, de nem szerette jellegtelen, darabos arcában azokat az apró disznószemeket, tartott tőle, sohasem tudta: mire számíthat. Ugyanakkor havernak Éva aranyos volt: nagylelkű, odaadó — volt miből, hiszen valami zseniális érzékkel préselte ki az összes gazdag maszekot,
aki körülötte legyeskedett az éjszakában, kocsit, lakást, játéküzletet „szórtak
a lába elé", de Éva megbecsülését egyik sem, még így sem vívhatta ki. Minden mértéken fölül szerette és tisztelte viszont „egyszerű melós" olvasztár
apját, fényképe mindig vele volt: „az egyetlen tiszta ember". így ingadozott
az erkölcsi kétely és az Enikő diktálta barátság között, Éva önkéntelen gesztusaitól sokszor megérintve, de ügyei miatt el is borzadva. Péter azonnal rábukott, rázuhant Évára. (Éva kokettált vele — csak nem Enikő buzdítására?)
Egy ideig volt hírük néhány randiről, aztán semmi, s Péter hamarosan biztosította: hülyéskedés volt az egész, haverkodás, van neki felesége, családja,
imádja őket. Megint nagyokat kacagtak a folyosón, Péter ritkuló szőke haját
keresztbe fésülte kopaszkáin, s ha előrevágódott a nevetéstől (lám, ő előre 1),
gyorsan visszasimította, igazgatta a hosszú tincseket. Péternek nem volt kajla
az arca, mint Péteré, kék szemében mindig felajzottság i^lt, fantasztikus je34

lentéseket írt az osztály eredményes munkájáról, és inkább másokat (sokszor
őt) ültetett le el nem készült tervekhez, minthogy az örök panaszosokat és
sértetteket bántsa meg noszogatásával.
Dobó István az órájára pillantott — hát ilyen fantasztikus az élet —
mindjárt kilenc! Bármekkora is a tilalom, ma eleget látták, hallották, elszökik
a feleségéhez, és ha a fene fenét eszik is, megöleli.
Dobó István a karosszékben ült, és a hónalját dörzsölgette, hogy elmázolja ingén a kicsapó verejtéket. Mellette, a pici asztalon egy üveg sör.
Megint nem olvas. Legalább szakirodalmat, ha már otthoni rajzasztalához
nem juthat el. Sör, üvegből, akár az alkoholisták. Egy üvegből hamar lesz
kettő, aztán tovább a lejtőn. Nem volt már biztos benne, hogy megéri-e ez az
„üzlet", bár tudta, hogy más módon, ilyen „simán" nem szerezhet garzonlakást valamelyik gyereknek. Szegény, apró nagynénjével eltartási szerződésre kényszerítették szerettei. A kicsi öregasszonyt immár nem pusztán szeretetből látták el, segítették, mint annak előtte. „El ne vesszen a lakás" (hogy
„vész el" egy lakás, ha arra utaltak laknak benne?), s nagynénje megértvén
a csíziót, alig könnyes szemmel, mosolyogva egyezett bele a „stiklibe", a saját
halálával való ügyeskedésbe. Hiába mondta ő, hogy „10—15 évig is éljen még
mindannyiunk örömére Ella néni".
Dobó István négylépésenként fordulva föl-le rohangált a lakásban, nagyokat dobbantott, ahogy Csaba parancsolta. Persze, ha feladja ezt a tisztátalan játékot, senkinek sem segít, csak a gyerekeivel tol ki, elveszítik a megvesztegetés összegét (egy vagyont!), Csaba tiszteletdíját (egy vagyont!). Hiába
vált el, bulisták kezére jut a garzon, másik csúszópénzért, másik csúszómászópénzért. Nem lett volna szabad belemászni ebbe a fertőbe, hiszen mennyire
igyekezett becsületes maradni, kiállni minden jó ügy mellett. Többet kell foglalkoznia a gyerekekkel, ellensúlyozni a látottakat, legalább a tisztesség igényét égesse beléjük, legalább azt, hogy a papa sohasem habozik vásárra vinni
a bőrét, ha azt követeli a haza, a becsület.
Elnyújtott üvöltés akasztotta meg a rohangálásban, rögtön utána Kati
néni sikoltása. A kulcsot — ki ne zárja magát! — zsebre tette, rohant ki a
lépcsőházba, nekidőlt a csengőnek. Egész testsúlyával nyomta, hogy megakadályozzon valami jóvátehetetlent. Végre lépések közeledtek, nyílt a kisablak,
Kati néni elcsúszott parókában:
— Gyere csak, fiam, gyere, segíts, itt ez a kurvapecér.
Benyomultak a szobába, s még körül sem nézhetett, amikor Kati néni
lendületből pofon vágta Boby bácsit, hogy a kopaszkájára fésült hajtincsek
átrepültek a túlsó oldalra.
— Ki hívott ide, te fattyú, te senkiházi! — ordított Boby bácsi.
— Nézd csak végig, fiam, hogy kapja meg, ami neki jár! Pedig esküszöm
az élő istenre, nem szívesen verem! Megint a tyúkjaidnál voltál a belügyes
házban, kilestelek a balkonról, hallottam a viháncolásodat!
— Az istennyilát láttál! Palkó Sanyiékhoz menekültem, mert nem bírom
már a rettenetes féltékenységedet, a be nem álló szádat! Nem bí-romü
— Én kapartalak ki a koszból, én csináltam belőled tisztességes polgárt,
hát azt tűrsz, amit én mondok! Nézd meg fiam, hogy néz ki! Akár egy
strichelő, egy kocsmatöltelék!
— Te azt nézd fiam, hogy hogy tűnsz el a lakásomból!
— Csak segíteni akartam . . .
— Tudod mit akarj, te hervadt farkú? Akard a feleségedet, hogy ne ke35

t

féljék hóttra, míg itt gunnyasztasz ebben a lyukban! Különben még harmadik
szőke lányod is lesz! — tajtékzott Boby bácsi.
Dobó Istvánban felzubogott a vér. Teste teljes súlyával, mellkasát teleszívva, hátrafeszített karral nekifújtatott Boby bácsinak, hogy az egy székbe
nyekkent. Dobó zihálva fölémagasodott. Boby bácsi hirtelen lábélen rúgta,
s ahogy a fájdalomtól előregörnyedt, ököllel oldalba vágta. Nekiesett a kisasztalnak. Kapaszkodó marka egy ólomkristály hamutartót ragadott meg, s
felemelkedtében már ütött is vele. Boby bácsi arcát elöntötte a vér, lehanyatlott. Kati néni sikoltva vetette rá magát, ölelte, csókolta: „Drágám! Drágaságom! Életem egyetlen szerelme!" Aztán hirtelen feltápászkodott:
— Te pedig, te garázda, te gyilkos, most megvárod a rendőrséget!
Miközben Kati néni tárcsázott, Boby bácsi vérzett, és jajgatva kaparta ki
szájából a törött protézisét. Dobó elhűlten ismételgette:
— Én, garázda? Én?
Denghő Péter még elegánsabb volt, mint annak idején. Hibátlan alpakka
ruhája ugyanolyan szabású, boxbőr cipőjén megroggyan az anyag, divatosan
két számmal nagyobb balonkabátján piros nyaksál lengett, kajla arcán nem
öregedett meg a mosoly, csak kicsit merevebb lett. Karon fogta Dobót, és
lefelé mentek a Markó utca 25-ös épület lépcsőjén:
— Ennyit tehettem érted, édes öregem. Kihozlak, szabadlábon védekezhetsz, de ezt meg nem úszód. Az öreglány megbolondult, most ketten állítják,
hogy betörtél a lakásba, provokáltál, és először ütöttél. Sajnos, nyolc napon
túl gyógyul a hamutartód. (Haha!) Azonkívül a fiúk most komolyan zabosak
rád. A kekeckedések, az aláírások miatt, különösen a legutóbbiért. Ragaszkodnak egy rendes felfüggesztetthez. Sajnos, én államügyészként többet nem
tehetek. Na gyere, hazaviszlek. Fel a fejjel!
A parkoló kocsik között Péter egy ezüst színű autócsodához ment, kinyitotta, és betessékelte Dobót a kék plüssülésre. Megnyomott néhány gombot, hátul kibújt az antenna, hátracsúszott a tető és egy kis képernyőn számok
tűntek föl.
— Miféle kocsi ez?
— Renault 21. Figyelj csak, Pistám: a feleséged említette azt a lakásbulit, amiben épp utazol. Nagyon fontos, hogy a fiúk most ne lássanak otthon, legalább a tárgyalásig, mert akkor azt is a nyakadba húzatják velem.
Odaviszlek a garzonodhoz, jól ismerem a környéket. Tehát feltűnés nélkül
élni, és nyelj le mindent az öregasszonytól. Ha egyébként tuttira akarsz menni
a lakással, ajánlok egy nagyon ügyes, diszkrét ügyvédet, Csabadi Csabát.
— Ismered?
— Hogyne, kiváló cimborám, minden szerdán együtt bridzselünk.
— Ő intézi az ügyet.
— Jó kezekben vagy.
Péter a tetőteraszos ház előtt állt meg. Dobó megszorította a kezét, köszönte a segítségét, aztán elindult a kapu felé. A sötétben egy pár csókolózott szenvedélyesen, s Dobó meg mert volna esküdni rá, hogy Kenéki Péter
és Dengő Éva tartják átölelve egymást.

36

1»

SÁNTA GÁBOR

Hivatás, mely mindig áldozattal jár
A hóhér halálos ítéletét minden fokon helybenhagyták. Az ítélet végrehajtásával azonban még várni kellett, mert a városban ezen nélkülözhetetlen
hivatást az elítélten kívül senki sem gyakorolta. De rövidesen kiderült, hogy
szakmabelit sehonnan sem lehet keríteni, mert minden civilizált vidék féltékenyen vigyáz a maga kipróbált ítélet-végrehajtójára. Amatőrre meg nem szívesen bíztak ilyesmit — pedig akadt volna szép számmal jelentkező —, holmi
humanizmusra és etikára hivatkozva.
A felettébb kényes helyzetben az illetékesek, igazolva a beléjük vetett általános bizalmat, a legjobb megoldás mellett döntöttek. Azt találták ki, hogy
mivel a hóhért a munkaszerződése minden olyan feladat elvégzésére kötelezi,
melyek szakképzett végrehajtására képesítése révén hivatott, egész egyszerűen
a munkakönyve mellé még ezt az utolsó megbízatást is csatolni kell. Szabálytalanság nem történik, a felmondási időbe meg éppenséggel belefér ez a végső
— ha úgy tetszik — szívesség.
Mivel a hóhérnak más választása úgysem volt, hiszen még a szakszervezet sem állt ki mellette, vállalnia kellett a feladatot. Vonakodva bár, de az
évek alatt megszerzett rutinnal, a rá jellemző alapossággal hajtotta végre a
rábízó ttakat.
Aláírta a munkavállalási szerződést, mely azt is tartalmazta, hogy az ítélet-végrehajtó az elítélt ruháival a procedúra után saját belátása szerint rendelkezhet, bármikor eladhatja azokat vagy szabadon árusíthatja a hozzátartozók között. Aztán a bitó alá állt, és miután a pap elvégezte a szokásos ceremóniát, intett neki, hogy távozhat. Adott jelre a nyakába tette a kötelet, és
az ítélet, valamint az elutasított kegyelmi kérvény felolvasása után kirúgta
önmaga alól az ilyen eseményeknél nélkülözhetetlen bútordarabot.
A feladat ezzel végrehajtatott. Az események ilyetén menetével mindenki
elégedett volt. Az illetékesek megkapták az ilyenkor szokásos jól megérdemelt
prémiumot. A megüresedett ítélet-végrehajtói állás okozta munkaerő-problémát
pedig úgy oldották meg, hogy eltörölték a halálbüntetést.
A hóhérról azóta — tisztelegvén a megbízhatóság, a hűség és a szakértelem előtt — iskolát neveztek el. Márványtáblájánál pedig minden évben megható ünnepséget rendeznek az illetékesek.

Történet az érem sokoldalúságáról
A szegény, mesebeli farkas búsan bandukolt a bizonytalan közbiztonságáról hírhedt Kerekerdő egyik rejtett, kies szöglete felé, miközben mindenféle
alomellenes, fájdalmas gondolatok gubancolódtak fáradt agyában. Levert és
kivert volt. Nem valami félelmetes, gyermekeket ijesztő, bojtárlegényt elragadó ordas ólálkodott ezen üveghegyi rejtelmes ösvényen, hanem egy megtört, nagyon nekikeseredett, s főként tökéletesen uniformizált jámbor farkas.
37

Ez a szerencsétlen már régen nem akart senkitől semmit. Az idők során
rá kellett jönnie, hogy ő bárkivel is kezd, csak rosszul járhat. A kismalacféléké a világ — gondolta most is. Egész egyszerűen fáradt volt, ez az igazság.
Üvegszerűen üresnek, szinte érzéketlenül kongónak érezte magát. Már régen
kivertek a fejéből meg mindenéből minden valamire használhatót. Érthető,
hogy nem kívánt találkozni senkivel.
Most sem volt szerencséje. Piroska úgy toppant elé egy bokor mögül,
mintha éppen e titkos találkozásra várt volna. Olyan leereszkedő lelkesedéssel
ölelte át a vállát, mint az hosszú-hosszú távollét után meghitt barátok között
szokás.
A farkas öröme azonban korántsem bizonyult ilyen határtalannak. Morogva menekülni próbált, mert egyetlen porcikája sem kívánta ezt a rafinált,
a rókánál is ravaszabb bestiát. Még nem ért meg húsz telet — dohogott
magában a szerencsétlen áldozat —, de léhasága már fogalom egész Kerekerdő-szerte. Azt meg különösen utálta, ha egy göndör gesztenyebarna ennyi
pirosítót ken magára.
Piroska persze jól látta mindezt, de elhatározta, hogy nem hagyja magát
lerázni. Gyakorlott mozdulatokkal megigazította merész-mélyen kivágott ruháját, lesöpörte tenyérnyi szoknyájáról a rácsimpaszkodó leveleket, és erélyesen
intett a bokrok mögött megbújó Legkisebb Királyfinak, hogy tegye magát
meg nem történtté. Aztán a lehető legbehízelgőbb hangon udvarolta körül a
szegény farkast:
— Milyen szép bozontos-busa fejed van! És a f o g a i d . . . milyen elragadóak! A farkadról, bár ezt Te biztosan nem tudod, hiszen olyan ennivalóan
szerény vagy, meg egész mondakör terjed titokban m i n d e n f e l é . . .
— Ugyan, hagyjuk ezt! — kérte a lányos pírtól szinte rőtté válva az állat. — Ezek a pletykák hajlamosak felnagyítani a dolgokat...
— Ö, nem hiszek én neked, az igazi nagyságok szeplőtlen szerénysége
szól most belőled — hízelgett a lány, és alig bírta ki röhögés nélkül. — És a
b u n d á d . . . Ilyen csodás szőrméje rajtad kívül senkinek sincs a környéken!
M é g . . . még annak a beképzelt Hófehérnek sincs. Pedig neki aztán van mit
a p r í . . . Na, de hagyjuk ezt! Arról van szó, hogy jó lenne, ha megengednéd,
hogy egy darabon veled menjek. Nagyon hálás lennék é r t e . . . — Ekkor sokat
sejtetően hunyorított. — Tudod, gyenge nő . . . meg minden. Kérlek . . . !
A farkas mindörökre eltűnt. A nyomozás csupán azt deríthette ki, hogy
egy feltűnően csinos fiatal lánnyal látták utoljára azon az úton, amely a Kerekerdő legrettegettebb zuga felé vezet.
Később aztán sokat beszéltek Piroska csodálatos farkasprém gallérjáról is.
Sőt néhány titkolt magánbeszélgetésben, a farkas tragédiájának említésekor is
felmerült a n e v e . . . Meg aztán egyéb dolgokról is suttogtak. Például az is
pletykaszinten terjedt, hogy a lánynak a vadászlakban lejátszódó rémdrámához is van némi köze, bár korántsem egészen olyan, mint ahogy arról a közvéleményt akkoriban tájékoztatták... így már nem is csoda, hogy néhány
rosszindulatú, még a mindenki által nagyon szeretett Nagymama gyengeelméjűnek nyilváníttatásában is az ő kezét látja . . .

38

A szétázott utolsó könyv
„ . . . A világ a Krisztus utáni második évezred végére végre kezdett
olyanná válni, mintha nem csak holmi perverz, mazochista hajlamokkal megvert barmok népesítenék be. Bár a másé még mindig édesebbnek tűnt, és a
kiömlő vér még mindig felpezsdítette az isteni bizalommal megáldottakban
megbújó állatit, de néhány önámító önjelölt már-már kezet nyújtott egymásnak. És ebben nem a látszólagos baráti jobb ténye a lényeges és figyelemreméltó, hanem az, hogy a hát mögé rejtett másik ezúttal nem markolt semmit,
bár az ökölbe rándult kéz körömágya a szorítástól bevérzett..."
Itt tartott Noé a könyv olvasásában, amikor rozzant bárkája az Ararát
hullám borította csúcsán fennakadva léket kapott. Az utolsó lehetőség pillanatok alatt süllyedt el, vált semmivé. A válogatott rakományból pedig semmi és
senki nem menekülhetett.
„Talán szép is lehetett volna. De ha nem, akkor meg nem kár érte, és
jobb is így." — legyintett utoljára Noé. A kezéből kieső könyv pedig lassan
alámerülve semmivé ázott.

SZÉCSI ANDRÁS: KACSÓ

SÁNDOR
39

SZERDAHELYI ZOLTÁN

Beszélgetések Hajnóczy Péterről
DOMOKOS MÁTYÁSSAL
— Ügy tudom> meglehetősen korán — még irodalmi felfedeztetése előtt —
kapcsolatba került Hajnóczy Péterrel.
— Igen, B. Nagy László küldte el hozzám Hajnóczyt, akit még akkor
nem nagyon ismertek az irodalmi világban, azzal, hogy ez egy őrült kályhás
jelenleg, de tehetséges ember, és próbáljak rajta, lelki értelemben is, segíteni.
B. Nagynak az volt a véleménye, hogy Hajnóczy akkori írásai — az adott
kiadói feltételek között — nem meg jelentethetők, azonban, tekintettel a szerző
kétségtelen tehetségére, mégis jó lenne őt valamilyen lelki megerősítésben
részesíteni, nehogy felhagyjon az írással.
Szóval akkor fölkeresett engem Hajnóczy, aki egy nagyon jó megjelenésű,
karcsú, fegyelmezett, és jó gondolkodású úriembernek látszott. Elmondta,
hogy ő kályhás, és már sok mindent megpróbált, de semmi nem megy neki,
és hogy: ír. Ír, ír, ír. Jelezte, hogy tulajdonképpen ez a legfontosabb a számára, bár ezt is a reménytelenség állapotában műveli. Akkoriban én több
ilyen jelenséggel találkoztam, mert ugyanígy eljött hozzám például Szentjóby
Tamás is (őt Weöres Sándor küldte), aki szintén a normális, polgárinak mondható társadalmi lét alá szorított helyzetben élt, eléggé nehezen. Hajnóczy magányos ember volt, nem is tudom, hogyan került össze B. Naggyal.
A kontrasztot számomra a megismerkedés pillanatában az jelentette,
hogy egy ember, aki a szó valamennyi lehetséges értelmében az undergroundból jön, úgy néz ki, mint egy oxfordi egyetemi hallgató. Egész testalkatában
volt valami arisztokratikus, nyúlánk agárszerűség, s hozzá még egy entellektüel fej, ami — mondjuk — nem általános a trógerolók között. Ügy tetszett,
mintha ez a testalkat, ez a fizikai megjelenés hitelesítette volna, hogy ez az
ember — a pillanatnyi foglalkozása ellenére — ír.
— Vissza tudna-e emlékezni közelebbről, hogy milyen írásokat vitt akkor
Önhöz?
— Körülbelül hatvan—nyolcvan oldalnyi kéziratot adott át nekem, hibátlan gépeléssel, olyasféléket, amelyeket — mondjuk — egy hagyományosabb
irodalmon nevelkedett ízlés érthetetlen allegóriáknak tekintett volna. A második kötetbeli „A szertartás"-nak áz előképei, előfutárai lehettek ezek.
A nouveau román stílusát idézték, bár valami felé törekedtek ezek a szövegek, valamit azért ki akartak fejezni, be akartak keríteni. Én becsületes
akartam lenni, és nem volt szándékomban őt ámítani, ezért azt kellett mondanom, hogy bár ezek nagyon tehetséges írások, a mi viszonyaink között
jelenleg (1971-et írhattunk akkor) reménytelennek tűnik a kiadatásuk. Persze,
ha igaz is, hogy mi ketten, a kiadói szerkesztő és a még ismeretlen író objektíve szemben álltunk egymással, neki éreznie kellett (és érezte is), hogy én
nem vagyok az ellensége: a legteljesebb egyetértésben, fenntartás nélkül és
maximális őszinteséggel beszéltünk egymással, ö a maga módján hálás volt
ezért, ami abban mutatkozott meg, hogy bármit tanácsoltam neki, elfogadta,
mert föltételezte, hogy jóhiszeműen mondom. Ajánlottam a Valóság szerkesz40

tőjének is, hogy foglalkozzon vele, de Hajnóczy meglehetősen nehezen állt rá,
hogy elvigye nekik a később nagy feltűnést keltett szociográfiáját, „Az elkülönítő"-! Valójában félt ő az idegenektől, az olyan emberektől, akiket nem ismert — a saját indulataitól is félt velük kapcsolatosan. Ami érthető, hiszen
ő üldözöttként élt valóban, tehát illik rá az, amit Illyés mondott Németh
Lászlóra, hogy „ez egy olyan üldözési mániás, akit valóban üldöznek i s . . . " .
Mindig konfliktusban állt a világnak az ún. hivatalos részével. Borzasztó volt,
hogy amikor ama bizonyos zászlótépés miatt politikai természetű és bírósági
eljárás is folyt ellene, akkor Kardos György milyen durván dobta ki a
Magvetőtől, és az is, ami e körül a szociográfiája körül folyt.
— Érdekelne, hogy mennyiben álltak egymással szemben az imént említett kis írások és az akkori kultúrpolitikai irányvonal, ill. mi volt e szembenállás lényege?
— Ha nem is tudok pontosan visszaemlékezni ezekre az írásokra, az atmoszférájukat ma is érzem, azt a sugárzást, mely egy sajátos életérzés kifejeződése volt akkoriban. Éppen az áthatolhatatlanságuk, vagy a szavakban csak
nehezen tetten érhető, igazában csak érzékelhető sugallatok miatt voltak ezek
a politika számára — nem is annyira politikai, mint inkább — ízlésbeli
okokból nemkívánatos írások. Amikor Hajnóczy a világgal szembeni ingerültségét, elégedetlenségét — egyáltalán a létezés a priori méltánytalanságával
kapcsolatos felháborodását, elutasítását műbe öntötte, akkor ennek volt valamifajta rejtelmes sugárzása, ami eleve taszította a politikát. Egy érzületi evidencia, amit írásai megtestesítettek: aki így ír, engesztelhetetlenül szemben
áll azzal a világgal, amelyben élni kényszerül. De a Szépirodalmi igazgatója,
Illés Endre ízlésbeli okokból is visszariadt volna ettől az írásmódtól. A manipuláció egyik szörnyű lehetősége volt akkoriban, hogy akár az ő kritikusi becsületességét is föl lehetett használni arra, hogy látszólag esztétikai, ízlésbeli
okokból rekesszenek ki valakit, akit a politika nem ízlésből és nem esztétikai
okokból rekeszt ki. Ha madártávlatból végigtekintünk a hatvanas évek irodalomtörténetén, akkor azt látjuk, hogy az 1956-ot követő retorziók úgy
62—63 táján kezdenek kicsit enyhülni (összhangban a XXII. szovjet pártkongresszussal, ami újra visszaállította jogaiba a huszadikat). Ennek következményeként a Szovjetunióban és a létező szocializmus államaiban a gazdasági élettől kezdve a szellem világáig bizonyos fokú liberalizmus és reformkészség
volt terjedőben. No, most ezt a fajta zsendülést fejezte le 1968, s rá két-három
évre jött egy teljesen ismeretlen ember — Hajnóczy — ezekkel az absztraktnak minősíthető novellákkal, aki ellen ráadásul még politikai természetű
eljárás is folyik állítólagos zászlógyalázás m i a t t . . .* S aki egy olyan közegben
próbál a műveivel érvényesülni, ahol még a kritikusi véleménymondás őszintesége, hitelessége is megkérdőjeleződött: tehát a politikai természetű kifogások
nagyon gyakran esztétikai érvek mögé bújtatva fogalmazódtak meg. Persze, az
irodalmi élet emberi mikroklímájában általában pontosan lehetett tudni mindenkiről, hogy ki az, aki őszintén beszél és ki az, aki ezt az alibinyelvet használja. Hajnóczyt, akinek a tehetségéről ma már nem kell senkit sem meggyőzni, az a B. Nagy küldte el hozzám, aki közismerten őszintén mondott
véleményt. S ha csak Illés Endrére gondolok, azt hiszem, joggal lehettem
szkeptikus a fogadtatást illetően. Még akkor is, ha — utólag, a naplójából —
ma már tudom, hogy Pétert igazi írónak tartotta. S hogy a helyzet bonyolult* A büntetés: hathavi javító-nevelő munka, 10%-os fizetéscsökkentés mellett.
* 41

ságát még egyszer érzékeltessem, ki kell mondanom, mert az igazsághoz hozzátartozik, hogy amikor Ülés ambivalens érzéseiről beszélek, ugyanakkor,
furcsa módon, az ő kritikusi becsületességét és írói önfenntartó ösztönét is
meg kell említenem (amit természetes módon irritálhatott egy fiatal író jelentkezése).
Hogy milyen különös motívumok játszhatnak szerepet egy író felszínre
jutásában, hadd világítsam meg egy másik esettel. Amikor Esterházy Péter
megmutatta nekem első kötetének, a „Fancsikó és Pintá"-nak az anyagát a
Hungáriában, én teljes őszinteséggel (s tegyük hozzá: bizonyos cinizmussal)
mondtam neki, hogy az én főnököm, aki író, és megveti azt a rendszert, amelyet példás hivatalnokként szolgál, ezt soha nem fogja kiadni, hiszen szokaílanságuk miatt még az irodalmi ízlése is őszintén, meggyőződéssel elutasítja.
Ellenben a volt ávós ezredes, Kardos György óriási ambíciót fog belefektetni
abba, hogy téged, egy gróf Esterházyt, ő vezessen be az irodalomba. Vidd el
oda, ki fogják adni! Nevetett, de elvitte, kiadták. Ez egy lélektani lottó v o l t . . .
És a teljességhez az is hozzátartozik, hogy Illés Endre később, amikor Hajnóczy már elfogadott jelenség lett, igenis tudta, hogy kivel áll szemben: becsülte,
és jól is bánt vele.
— Ügy tudom, hogy aztán a tanácsok és a támogatás mellett később ön
irodalmi estet is szervezett
Hajnóczynak.
— Engedje meg, hogy pontosítsák: azt a bizonyos közös estet Petri
Györggyel 1977-ben,* a mainál jóval irodalomcentrikusabb Egyetemi Színpad
szervezte, engem pedig felkértek, hogy tartsak bevezetőt és beszélgessek velük. Azonban Hajnóczy, annak ellenére, hogy megígérte, s Petri Györgyöt is
barátjaként szerette, végül is nem jött el. De nem küldött értesítést sem.
Mindezek dacára pontosan érezni lehetett, hogy nem akar ő senkit ezzel az
udvariatlan és némiképp durva gesztussal megbántani, hanem inkább önmagát
kíméli meg egy olyan helyzettől, amelyben úgy érzi, hogy nem tud úgy megfelelni, ahogyan szeretne. Akkor valószínűleg a szokásosnál egy kicsivel roszszabb bőrben volt. De az is kifejeződött talán ebben a távolmaradásban, hogy
Hajnóczyt a magyar irodalomnak se a föld feletti, se a föld alatti világában
nem lehet elhelyezni. Mert nem tartozik sehova. S ez nála nem program, nem
elhatározás, hanem sors.

ÁCS MARGITTAL
— Mint Hajnóczy Péter köteteinek szerkesztőjéhez
fordulok
Önhöz.
Egy tartós és bizonyára mély ismeretség gyökerei és emlékei felől
érdeklődnék.
— Hát, én először csak a kézirattal találkoztam, amit lektorálásra kaptam a kiadói főnökömtől. Feltűnt, hogy ez már egy megszerkesztett, nyomdailag bejelölt kézirat, ugyanis a Magvetőtől jött akkor vissza. „A fűtő"-t,
mert természetesen erről a kötetről van szó, először tehát elfogadták a Magvetőnél, és nyilván valami szuperlektorálás után küldték vissza. Olvastam a
visszaküldő levelet is, amit szokás szerint Kardos György írt alá, és mondhatom, félelmetes volt: egyszerűen lefasisztázta Hajnóczyt. Később megtudtam,
* Az Egyetemi Színpad Alkotóműhely sorozatáról van szó, melynek programjában (a két író mellett) Kósa Gábor zeneszerző is szerepelt. Időpontja: 1977. április
12. Szerkesztők: Kiss Endre és Takács József. (Sz. Z.)
42

hogy nem is egyszer járt így: elfogadták a kéziratát, aztán „feljebb" elakadt.
Én ennek a magyarázatán gondolkodva arra jutottam, hogy valószínűleg az a
fojtott brutalitás, az a visszafogott agresszivitás, ami Hajnóczy lényében benne
volt, válthatta ki ezt a következetes visszautasítást. Az írásai egyfajta antiszociális világérzékelést tükröztek. A kompromisszumkészséget, a mindig a
könnyebb ellenállás irányába tartó kispolgáriságot elutasította, és akkor lehetett ennek politikai jelentést is tulajdonítani, de én azt hiszem, hogy itt inkább egy nagyon személyes ügyről van szó. Az ő alkata volt olyan, hogy bárhol született volna, szembekerült volna a rendszeresen tisztálkodó állampolgárok társadalmával (hogy Tersánszky kifejezésével éljek). De visszatérve
a kéziratra: én is, mint minden íróféle B. Nagy Lászlótól Lázár Ervinig, akik
szerkesztői minőségükben találkoztak írásaival, azonnal felismertem Hajnóczy
tehetségét. Mégis, ha visszagondolok, tökéletesen érthető számomra, hogy az
akkori művészeti élet és irodalompolitika fenntartással és bizalmatlansággal
nézte ezt a jelenséget. Ez a korszak ugyanis — a hatvannyolcas csalódások
ellenére — még valójában az öntudatlan kompromisszumok időszaka volt.
Az az igazság, hogy a mai értelmiség nagyobb része az idő tájt szerezte meg
az egzisztenciájához szükséges dolgokat, s a hatalom pedig látszólag nem követelt ehhez látványos megalkuvásokat. És ehhez a joviális diktatúrához
egyáltalán nem illettek a túlságosan maszkulin, túlságosan individuális, túlságosan egoista alkatú művészek, akik nem tudtak beilleszkedni ebbe a szocialista biedermeierbe (hogy a paradox jelzőket még tovább szaporítsam).
Hajnóczyhoz hasonlóan Bódy Gáborban s Wahorn Andrásban is ellenfelet látott akkor a hatalom, annak ellenére, hogy direkten egyikőjük sem politizált.
— Mégis, hogyan sikerült e szorító nehézségek ellenére
keresztülvinni,
hogy a kötet megjelenhessen?
— Tulajdonképpen egy kis szerencse is kellett hozzá, mivel a másik
lektor elutasította a kéziratot, s így egyedül maradtam a véleményemmel.
Elmentem a főszerkesztőhöz, Vécsey Irénhez, és közöltem vele, hogy az akkor
már tízéves lektori pályafutásom alatt még nem találkoztam ennyire erős
kézirattal, szóval amiért a véremet adtam volna. Irén megértő volt, s mivel
Illés Endre abban az időben hosszabb szabadságon tartózkodott, ezért csak
rajta állt, hogy mi történik Hajnóczy kéziratával. Ő pedig nyugdíjba készült.
„Fiam, elviszed a balhét?" — kérdezte. „Elviszem" — mondtam, s így kerülhetett végre nyomdába „A fűtő" anyaga. Egyetlen kompromisszummal, amire
én beszéltem rá Hajnóczyt: kivettünk ebből a kötetből „A véradó" c. elbeszélést, nehogy még jobban provokáljuk az ideológiai felügyeletet, mint ahogy
magával a kiadás tényével provokáltuk (mert akkor úgy ítéltem meg, hogy ez
az írás adná a legtöbb okot a belemagyarázásra). Ugyanakkor azonban megígértem neki, hogy a következő kötetébe mindenképpen belevesszük. És valóban, két évvel később ez meg is történt. Szerencsére az aktualitás sem szenvedett csorbát, ugyanis Kormos István, körülbelül a kötet megjelenésének
idején beleválogatta „A véradó"-t egy Kozmosz-antológiába. És amit végül
Illés Endre dicséretére el kell mondanom: bár ezt a kötetet a háta mögött
adtuk le, ennek ellenére ő ezután már vállalta Hajnóczyt, előzékenyen bánt
vele. Az igazsághoz tartozik az is, hogy Kardos György is később közeledni
próbált Hajnóczyhoz, amit ő elhárított.
— Érdekelne még ennek a sokak által felismert tehetségnek a jellege is.
Mivel köztudott, hogy Hajnóczy Péter nem rendelkezett sem filosz, sem pedig
43

más irányú diplomával, önként felvetődik az emberben: egyfajta ösztönös tehetséggél állunk szemben?
— Szó sincs erről. A szerkesztéskor szokásos együtt munkálkodás során
kiderült, hogy ő egyáltalán nem egy öntudatlan tehetség, aki csak úgy ír bele
a világba. Sőt. Nagyon is tudatos, különösen, ami a nyelvi megformálást illeti,
nagyon is tudatos módon dolgozott — tehát abszolút rácáfolt a sémára, hogy ő
egy fűtő, aki tisztára mosdik é s . . . Teljes mértékben rácáfolt, mert azzal az
igénnyel dolgozott, ami bármilyen — amerikai értelemben vett — íróiskolát
kielégítene. Minden apró változtatást meg kellett vele beszélni, s ezekben a
dolgokban aggályos volt, bár nem sok változtatásra volt szükség.
— A konkrét munkakapcsolattól
elvonatkoztatva
kérdezem: milyen benyomást tett önre a megjelenése, a személyisége általában?
— Amikor felbukkant a szerkesztőségben, szép, sovány, kisportolt alkata
volt, mégis voltak, akik a külső megjelenése miatt idegenkedve fogadták.
Valahogy meglátszott benne a szegénység, már abban is, hogy elöl fogatlan
volt. Egy időben szinte állandó vendégnek számított a kiadóban. Nagyon gyakran előfordult, reggel arra mentem be, hogy ő már az asztalomnál ült, és éppen
reggelizett. Hát, ilyenkor a kiadói napom azzal kezdődött, hogy lemostam az
asztalom... Ebben az időben azt hittem, hogy Hajnóczyval meg lehet barátkozni, barátok is lehetünk. A támogató lektori állásfoglaláson túl ugyanis a
magam számára, a magam világképe számára fontosnak tartottam az ő világképét, pontosan a lényeglátása miatt, ami mindig megrázott. Mert én is a
tehetetlenség és a kiszolgáltatottság helyzetét láttam a mi életünk alaphelyzetének, és gyűlt bennem is a düh, melynek a megszólaltatója volt Hajnóczy.
Így aztán szerettem volna valamennyire emberi kapcsolatot kiépíteni vele, de
ez nem sikerülhetett. Ö megbízott bennem, és valamennyire respektált is, de
neki olyan emberekre volt szüksége, akikhez bármikor elmehetett, ha rájött
a szorongás, hogy ott maradhasson, ott ihasson, ott alhasson, ott essen össze.
Vagy, ha elkezdett kóborolni, akkor valaki vele menjen egész éjszaka. Én
erre nem voltam alkalmas, családanyai funkcióim meg eleve lehetetlenné
tették az efféle kapcsolatokat. Belőle pedig tökéletesen hiányzott a képesség,
hogy egy másik emberre tudjon figyelni, s azt hiszem, ez volt az ő személyes
tragédiája: irtózatos szeretetéhség hajszolta, de szeretni még saját magát sem
tudta eléggé. Ugyanakkor a tehetségének egy valóban immanens velejárója
is volt ez, mely nélkül nem létezhetne műveiben az a rideg magány, vagy az
a rögeszmés felnagyítása egy-egy kínos tapasztalatnak, amely a legsajátabb
vonása volt. Szóval az egyszemélyesség, az önmagára koncentrálás az ő számára nem alkotói stilizáció volt, hanem ténylegesen így élt. És ebből nem
látszott soha semmilyen kiút, semmi. Mert hiába vették körül segítőkész barátok, feleség, néhány értékét ismerő irodalmár, ő, mint egy darázs, kiszippantotta mindenkiből a számára életfontosságú érdeklődést, törődést — de ez
csupán arra volt elég, hogy kibírja a következő valahány órát, nem tudta
magába építeni, nem tudta ezekből magát felépíteni. Űgy tűnik, mintha hiányoztak volna belőle azok a receptorok, amikkel hozzá lehet kapcsolódni a világhoz, ami által az ember érzékeli, hogy van valami, ami nem az üresség,
ö az élet egyedül lehetséges módjaként abszolutizálta a saját életét, s ezért
nem volt lehetséges kilépnie a tragikus meghatározottságból sem. A sorsa predesztináltságából. Más oldalról azonban a tehetsége zseniális vonásainak volt a
biztosítéka, vagy legalábbis a titka ez a magáraítéltség, a kapcsolódásra és át44

változásra való készségnek a hiánya. Természetesen mindez inkább csak az
általánosító értelmezése az akkori megfigyeléseimnek, s nem kizárólagos módon érvényes. Hiszen valójában elég sok emberrel tartott kapcsolatot.
Kapcsolatot tartott úgynevezett irodalmi emberekkel is, és nagyon büszke
volt, hogy elfogadják, tehát a dühös, magányos, „underground" írónak igenis
sokat jelentett, hogy a Valóság szerkesztőségében vagy a Mozgónál, vagy
nálunk, a Szépirodalmi Kiadóban komolyan veszik. Visszatérve a kettőnk
kapcsolatához: én úgy tartottam, hogy a magam életében, és ennek megfelelően írásaimban is megpróbálom az emberi szuverenitás lehetőségeit megkeresni, az esélyét megszerezni egy olyan világban, amiben ennek nem sok
értelme látszott. Mindenféle lemondás, lefokozódás árán, de mégis egyfajta
függetlenséghez jutottam el. S arra számítottam, hogy ezt érzékeli majd Hajnóczy, hiszen én is ezt érzékeltem őbenne. Csalódást okozott, hogy nem méltányolta bennem a kollégát vagy a más fegyvernemnél szolgáló bajtársat,
de ez kapcsolatunkat nem zavarta meg, hiszen ostobának és vaknak kellett
volna lennem, hogy sérelemként fogjam fel, és ne az ő egész lényéből következő tünetnek tekintsem.
— Ha már ennyire magával foglalkozó, önmagába zárt ember volt, akkor
— gondolom — sokat kellett beszélnie a személyes emlékeiről, a gyermekkoráról is.
— Nem tudható bizonyosan, mi igaz az elbeszéléseiből. Az apja halála
lehetett az első nagy megrázkódtatás, amit betetőzött az is, hogy akkortájt
derülhetett ki a számára, hogy akit édesanyjaként ismert, az csupán a nevelőanyja. Feltehető, hogy házvezetőnő-féle volt a családnál Hajnóczy édesanyja,
s a megszületett gyermeket az édesapa és a törvényes feleség örökbe fogadták. Hiába kutatta föl az édesanyját, nem tudott vele kapcsolatot kiépíteni.
Péter temetésén láttam egy idősebb, egyszerű külsejű asszonyt, akinek az arca
erősen emlékeztetett a P é t e r é r e . . . A nevelőanyját nagyon ellenségesen emlegette, holott az elejtett megjegyzésekből kiderült, valójában mindvégig számíthatott rá. No most, az is nyilvánvaló volt, hogy ebben a családi környezetben, ahol az apa (még a múlt rendszerben) magas rangú hivatalnoknak
számított, Pétert úri gyereknek nevelték, gondolom, ez még nehezebbé tette
a társadalmi lesüllyedés elviselését, ami a diákéveire következett. S talán mitizálni is azért mitizálta a származása körülményeit, hogy a kínos tényeknek
élét vegye. A legendás jakobinust, a Martinovics-perben kivégzett Hajnóczy
Józsefet ősének mondotta. És ebben a bonyolult énkeresési, önigazolási gesztusban talán mellékessé is válnak a valós tények: azaz, hogy az apja neve,
ez a Hajnóczy név tulajdonképpen egy magyarosított, felvett n é v . . .
— Ha lehetne, ismét szeretnék visszatérni a kiadói tapasztalatokra: milyen emlékei vannak az „M", majd később a Perzsia korszakából?
— Az az igazság, hogy amire „A fűtő" megjelent, az „M" kötet anyagának java része már szintén készen állt. Ez Hajnóczynak egy kifejezetten jó
időszaka volt, biztosan húzóerőt jelentett az íróként való elfogadtatás bekövetkezése is. Na most, a „jó húzás"-t ahhoz képest kell érteni, hogy nagyon nehezen írt. Az írással kapcsolatos kínlódása, gyötrődése kiderült a
szerkesztőségi beszélgetéseinkből is. Nagy spirálfüzetekbe jegyezgetett sokszor
csaknem olvashatatlan töredékeket, némelyikből lett valami, némelyik kirostálódott. Meg kell mondjam viszont, hogy az írásterveit előadva soha nem
árult el semmilyen bizonytalanságot. Ellenkezőleg: szinte acsargott, hogy most
milyen nagyszerűt fog csinálni, most az igazit! De a „Hány órá?"-t például
45

már tökéletes készen hozta, s hozott más írásokat is készen, amelyekről nem
beszélt előtte. Az „M" kötet születése részben a kiadóban, részben Mátis Líviánál zajlott, az ő lakásán (az idő tájt költöztek be Törökbálintról a feleségével). A Perzsiából már kevésbé mutatott elkészült részeket, de akkor is
sokat beszélt — egy bizonyos fajta szándékolt homályossággal — az elképzeléseiről. Aztán a Perzsia sikere után a Mozgó Világ szerkesztőségén belül
alakultak ki szoros baráti kapcsolatai, s az elismerés más utakon is elérte,
lekötötte, emiatt a velem való kapcsolata természetesen elvékonyodott.
— Változott-e kapcsolatuk az utolsó kötet, a „Jézus menyasszonya"
időszakában?
— Tulajdonképpen nem, illetve amennyiben igen, az annak tudható be
— mint már említettem —, hogy ő egyre inkább belekerült, belesodródott
az irodalmi világba. De nem az volt az eltávolodás oka, hogy kevesebbszer
látogatott el hozzánk, hanem az, ami ebből a változásból a műveiben megmutatkozni látszott. Én legalábbis úgy láttam, hogy külsődleges elemeket is
használni kezdett. Például „A parancs"-ban nem pusztán önmagából építkezett, hanem rájátszott egy posztavantgárd formai lehetőségre, s ettől kicsit
spekulatívvá vált az írásmódja. Papirossá néha, pedig korábban ettől félt a
legjobban. Ünnepelték, sikere lett, de hiába, én ma is úgy érzem, hogy az a
lehetőség, ami benne megvolt, az, amely már voltaképpen az irodalom kiszámítható lehetőségein túl esik, az, amit képtelenség kisebb tehetséggel, mint
az övé volt, megvalósítani, vagyis amihez tényleg az ő nagy ereje, energiája
és tehetsége kellett, az ezen az irodalmi módon megírva egy kicsit elvész.
Az volt az érzésem, hogy ő ekkor már abból, ami csak az övé volt, amire
íróként született, a korábbinál kevesebbet vitt be a műveibe. Habár merészebbnek, vadabbnak mondták őket, valójában beilleszkedőbb írások ezek:
egyfajta társadalmilag magasra értékelt és az idő tájt favorizált hangnemhez
igazodtak. Persze, azt feltétlenül hozzá kell tennem, hogy ez a fenntartás csak
egy céhbelinek a bensőséges szemléletéből következik. Vagyis arról van szó,
én érzékeltem ugyan, hogy Hajnóczy mint író másképp kezd el működni, mint
amit a zsenialitása érvényesítése diktálna, ugyanakkor maguk a művek nyilván intaktak voltak továbbra is, erősek, és a maguk módján nagyon jók. No
most, az általam érzékelt változás másik része szorosabban kötődik szerkesztői
munkámhoz. Korábban elképzelhetetlen lett volna, hogy hibás mondatok maradjanak a szövegében. Jó stílusban, s tudatosan fogalmazott, azt a kevés
észrevételt, ami egyáltalán adódott, könnyedén hasznosította vagy hárította
el. Elég volt csak odamutatni, és már tudta, hogy mi a baj. Ennél az utolsó
szerkesztésnél már előfordult, hogy nem is mindig fogta fel, min akadtam
fenn. Persze, ezek most már nincsenek benne a kinyomtatott szövegben, mert
végül sikerült kijavítanunk őket, de még ma is érzem, mennyire megdöbbentett ez az egész procedúra. Mert ebben is annak a jelét kellett látnom, hogy
szétbomlóban az a nagy energia, ami őt életben tartotta, és az alkotást létrehozta benne. Az energia megcsappanásában persze benne volt a siker okozta
kielégülés is, másrészről azonban benne volt a rosszabbodó egészségi állapota.
— Talán érezhető volt már akkor az elkerülhetetlenül
bekövetkezni
szándékozó halál előszele is? Vagy csupán a — mindig megrendítőbb — korai elmenetel tragikuma kelt bennünk, utólag, ilyen fatalista irányultságú
gondolatokat?
— Azt hiszem, már a műveit is átitatta egyféle tragikus, a halálközelség
szorongásáról árulkodó attitűd. Mindezzel komor összhangban állt egész habi46

tusa, magatartása, s az a — jobb szó híján — önpusztítónak nevezhető életvitel, mely sajnos már jóval az általam ismert korszaka előtt jellemezte őt.
Tudni lehetett, hogy nem lesz hosszú életű. Mégis nehéz elfogadni, hogy egy
ekkora tehetségű író életműve ezzel a néhány könyvvel végérvényesen lezárult. Ugyanakkor én máig nem tudok szabadulni attól a gondolattól — noha
rettenetesen sajnáltam, s gyászoltam magamban sokáig —, hogy nem nagyon
volt meg az írói újjászületés lehetősége abban a leromlott szervezetű Hajnóczyban, akit az utolsó találkozások alatt láttam. így hát, minden fájdalmam
ellenére is, látok valami elkerülhetetlen, végzetszerű beteljesültséget az ő rövid életében és szűkre szabott életművében. Az egylényegűség teljességét, a
következetes sors ördögi tökéletességét... Egy normális civilizációs igények
szerint élő emberre — főleg, ha művész — általában megszégyenítően hat az
olyan sors, amilyen a Hajnóczyé volt. Hogy valaki képes legyen egyetlen dologra szánni magát, és arra az egyre használni el életereje minden cseppjét,
megszégyeníti az óvatost, a mértékletest. Valójában a szélsőség a zsenialitás
velejárója. Nyilván ezért is van, hogy az ilyen végletes művészi pálya köré
utólag valamilyen mítosz szövődik, s ez ki is jár neki, hiszen az ilyen művész
ténylegesen belehal abba, amitől mi csupán szenvedünk. Ugyanakkor persze
azt is tudni kell, hogy ezek a dolgok csak nagyon kevéssé múlnak erkölcsi
választásokon. A moralitás valójában a választásnál kezdődik, amikor az ember a lehetőségei (vagy a gátjai) között választ. Én úgy érzem, hogy Hajnóczy
esetében igazából nem választásról van szó. Az ő életpályájában inkább egyfajta tragikus irányultságú eleve elrendelés mutatkozott meg.
(Az interjúk

hangfelvétele

a Petőfi

Irodalmi

Múzeum Hangtárában

SZÉCSI ANDRÁS: GYIMESI

található.)

HÁZAK
47

MISKOLCZY AMBRUS

lorga-paradoxonok
A Z ERDÉLYI ÉS MAGYARORSZÁGI
ROMÁNOK TÖRTÉNETÉRŐL — 1915., 1 9 8 9 *
A román gondolkodók kedvelik a paradoxonokat. A paradoxon legkülönbözőbb formáit. Szó szerint ellenvéleményt jelent (para = ellen, doxa = vélemény), az általános elfogadottal ellentétes véleményt. Az immár klasszikusnak nevezhető paradoxon látszólag képtelen, önellentmondásnak tűnő, valójában jól megalapozott állítás. Így szellemes, elmés mondás. Eddig a magyar és
román értelmező szótárak. Az angol, francia, német értelmező szótárak azt is
jelzik, hogy abszurd, téves állítás is lehet, valahogy úgy, ahogy Pápai Páriz
Ferenc latin—magyar szótárában olvashatjuk: „közönséges értelem ellen való
ritka mondás". Így tehát a paradoxon fogalmi rugalmasságában rejlenek használatának előnyei és hátrányai, sőt veszélyei. És mindebből következően az,
ahogy bánunk vele, minősülhet pozitív vagy negatív módon. Olyan ellentmondásos helyzetekben élünk paradoxonokkal, amikor magunk is ellentmondások hordozói vagyunk, és ezt hol „igazságunk" indulatos kifejezésre juttatásával, hol cinizmusunkkal reagáljuk le. Alighanem Nicolae Iorga is klasszikus
és egyben tragikus példa lehet erre.
Iorga korszakalkotó egyéniség. Olyan vizionárius — írta róla egyik tanítványa —, aki a múlt felé fordulva történész, a jövő felé próféta. 1 Egyszóval:
nemzetnevelő. Ennek dimenzióit publikációs tevékenységének arányai is érzékeltetik. 1890-től csak 1934-ig 1003 kötetet (és füzetet) tett közzé, továbbá
12 755 tanulmányt, 4963 recenziót, valamint 13 682 politikai cikket. Politikai
és szellemi irányzatok fölé magasodó — alapvetően falu- és parasztközpontú —
integratív-organikus nemzettudat kifejezője szeretett volna lenni, és voltak
pillanatok, amikor úgy érezhette, az ő álláspontja a nemzeté. Állásfoglalásainak egyik legértékesebb eleme a fel-felbukkanó kétely, igazságra törekvésének is leghűségesebb kísérője. Hatalmas életműve annyira összetett, hogy
igaztalan leegyszerűsítés nélkül talán nem is lehet nyilatkozni róla. Aki ír
róla, így szinte áldozatává válik.
Szenvedélyesen hirdette 1916-ban a háború misztikáját, a nemzetet — a
szerves fejlődés igenlésétől vezetve — szinte örök kategóriaként kezelte, mármár történelem fölötti magasba mutatva fel, ugyanakkor tisztában volt a nacionalizmus történelmi viszonylagosságával. Aktív szerepet játszott a Habs* Nicolae Iorga: Istoria románilor din Ardeal fi Ungaria. Bucurefti (Editura
ftiinfificá fi enciclopedicá) 1989. (564 old.)
48

burg Birodalom szétverésében, majd keserűen tette szóvá, milyen nagy „haszna" volt a múltnak a soknemzetiségű békés együttélés, ami az első világháború utáni gyűlölködések „eszköze" lett.2 Minősíthetetlen módon tudott
ellenfeleiről — akár ma már klasszikusnak számító írókról — nyilatkozni, hogy
aztán a balkanizmus következményeire intsen. Fiatal korában a politikai antiszemitizmus egyik játékmestere volt, de aztán senki sem tudott olyan megejtő érzelmi telítettséggel írni a zsidó származású román tudósokról. Ellenezte
a kolozsvári magyar egyetem felszámolását; „nem azért szereztük meg Erdélyt,
hogy mások egyetemeit felszámoljuk, hanem hogy a mieinket megalapítsuk" — mondta, 2 ugyanakkor a kisebbségi magyarok nem felejthetik el, hogy
minisztersége alatt milyen magyarellenes intézkedésekre került sor, miközben
gesztusokra is, hiszen nem egy magyar iskolának ő adta vissza a nyilvánossági
jogot. Etnicitáskultuszával és említett „organikus" nemzetszemléletével az
autark gazdasági nacionalizmus térhódítását segítette elő, miközben nemzetek
feletti integrációt is szorgalmazott.
Soha nem szakadt el az európai humanizmus értékeinek védelmétől, mégis a nacionalista ortodox miszticizmus egyik szellemi előfutárának tekintette.
A fasizmus korában „az ő vetése szörnyű termést kezdett hozni" — írja Virgil
Nemoianu a „csodálatos románról"/* Amikor 1937-ben Károly királynak a
vasgárdisták parlamenti térhódítása miatt panaszkodott, az uralkodó nem is
mulasztotta el megjegyezni: „Az Ön fiai." Mire Iorga: „Zabigyerekek... Az
egyetlenek, akiket az erkölcs megengedett." 5 Valószínű, hogy 1940. november
27-én a Gárda keretlegényei nem egyszerűen csak politikai bosszúból gyilkolták meg oly brutális kegyetlenséggel, hanem gúnyos megjegyzéseit is meg
akarták torolni, a maguk egyszerű módján. Reájuk is illik egyik aforizmája:
„Egy bolond megölte a sast, hogy szárnyaival repülni tudjon." 6
Iorgának nem csak élete, hanem életműve is bizonyos fokig önnön bonmots-ainak áldozata lett. Ellenfelei, magyarok és románok, lelkesen idézték ama
mondását, hogy „mit tegyek én az igazsággal, ha országomról van szó", vagy
„mit törődöm én az igazsággal, ha népemről van szó".7 Ugyanakkor elfeledkeznek ars poeticájáról: „azt szerettem volna, ha több költői tehetségem lett
volna, hogy közelebb jussak az igazsághoz".8 A poézis alatt alkotást értett.
Nem mindegy tehát, hogy ebből a hatalmas életműből mit és mikor tesznek
közzé.
Az 1915-ben két kötetben megjelent és most újra kiadott „Erdélyi és
magyarországi románok története" — amelyet román életrajzírója „nemzeti
eposznak" nevezett 9 — több szempontból is érdekel bennünket. Először is
azért, mert talán komolyan gondolta, hogy, mint az előszóban írta, magyarul
is szívesen kiadná, hiszen „az ellenfeleknek tudniuk kell egyszer, a nyelvükön,
hogy mit hiszünk mi magunkról a velük való kapcsolatok közepette, mit hiszünk mi megingathatatlan tanúságok alapján. Eszméiket majd verifikálni
fogják, és miután véget ér közöttünk egy évszázadokat átfogó fatális folyamat,
meg fogják érteni, hogy miért akartunk és cselekedtünk bizonyos dolgokat,
amelyeket szent kötelességként írt elő egész múltunk és belső életünk legmélyebb szükségletei". (13. o.)
E munka ízelítőt ad Iorga módszereiről, történeti ítéletalkotásának technikájáról. Felveti a Iorga-recepcióval kapcsolatos kérdéseket, amelyek közül
az erdélyi fejlődés lényeges mozzanatainak megítélését emelnénk ki, abból
kiindulva, amit Ion Negoitescu — idézett cikkében — így fogalmazott újra:
49

„Erdélynek nem kell elválasztania sohasem a magyarokat és románokat, hanem csak egyesítenie."
Iorga műve, mint előszavából is kitetszik, a háborúba való román belépés
jegyében készült. A nemzeti egység jogosságát akarta bizonyítani, azt akarván
feltárni, hogy mi minden kötötte össze a Kárpátok két oldalán élő románokat.
Főhőse a nép, az etnikum, a nemzet, amely másokkal összehasonlítható organizmus. Valamiféle „ideges erő" mozgatja a népeket, és annál erősebbek, minél inkább ragaszkodnak jogaikhoz, mert „erős várunk a mi jogunk". (20. o.)
És hogy mit akar, mire képes a nép, az alapvetően a történeti személyiségek
tevékenységében jut kifejezésre. így évszázadok történéseit néhány mondatba
sűrítő konstrukciókat tud felállítani, miközben szereplők százait vonultatja fel
előttünk, mesterien jellemzi az egymást váltó történelmi helyzeteket, és lenyűgöző az életformák rajza. Adatközléseit jegyzetekkel, jegyzetek százaival
hitelesíti — ne felejtsük, a román történelem egyik legnagyobb forrásközlője
volt. (A magyar történelemben analógiák segítségével tájékozódott, magyarul
legfeljebb nagyon keveset ha tudott, az alapvető forráskiadványok egy részét
ismerte, és Budapesten is kutatott.) Ideológiája ma anakronizmus, módszerével
azonban, ahogy életformákat vázolt fel, hosszú távú folyamatokat eseménytörténeti fordulatokkal kapcsolt össze, olyan műveket tudott alkotni, amelyek
sikert arattak az európai könyvpiacon, és ma is élményszámba megy némelyikük. Fernand Braudel az 1918-ban megjelent „Francia nép történeté"-t emeli
ki értékes munkaként Franciaország identitását feltérképező trilógiájában. 10
Perry Anderson pedig annak értékelte úttörő jelentőségét, ahogy a nomád
államoknak a kelet-európai térhódítását fel tudta vázolni.11 így tulajdonképpen
nem is mondtunk sokat, sem kicsinyítőt, sem felemelőt, ha azt hangsúlyozzuk
(vagy gondosan elhallgatjuk), hogy Iorga mennyi mindent tanult egykori kedves professzorától, Kari Lamprechttől. Az eredmény számít. És ha Braudelnek
tetszhet Iorga művészete vagy Andersonnak Iorga egy-egy meglátása, miért
ne tetszhetne a magyar olvasónak még akkor is, ha a magyar történelem
diszkreditálását célzó szándékokat észre is veszi, sőt észre is kell vennie!
Iorga ismertetésre kerülő munkája, amelynek érdekessége még az is, hogy
szerzője a Kárpátokon túli románok közüj. először mélyedt el ilyen alaposan
az erdélyi és magyarországi román valóságban, nem olcsó propaganda terméke. Még akkor sem, ha ez „a nemzeti eposz" olyan vallomásnak is tekinthető, amelyben az objektív történeti és a szubjektív írói valóság megelevenítésének szintjei olykor egymásba játszanak, miközben az egész műben ott érződik a történelmi fordulatra való készülődés lázas igyekezete. „E könyv csak
vér és könny. Fizettünk ezért legalább ezer évet. Legalább utódjainkra virradjanak jobb napok!" (13. o.) Mindennek ellenére azt lehet mondani, a történetírói realizmus diadala az, hogy „a vér és könny" ideológiáján felülemelkedett
Iorga a múlt megidézésében, igaz, sajátos ellentmondás hordozójaként. Egyrészt „passzív fajnak deklarálja a románt (20. o.), másrészt a román jelenlétet
akarja kimutatni, márpedig a jelenlét aktivitásra vall.
Iorga munkájának ismertetésében két lényeges mozzanat előtérbe állításával próbáljuk érzékeltetni, hogy közös történelmünk fejleményei miként kerülnek bemutatásra. Nem önkényesen kiragadott két mozzanatról van szó, hanem a mű központi kérdéseiről. Az egyik a magyar és román viszony, a másik
a román nép egysége, a különböző régiókban élő románok életének és törekvéseinek kölcsönhatása.
A kiindulópont a dáko-román kontinuitás. Alexandru Philippide, ia?ii
50

nyelvészprofesszor, aki az 1920-as években hatalmas kétkötetes munkában az
összes addigi elméletet nagyító alá vette, és nyelvészeti vizsgálódásai nyomán
arra az eredményre jutott, hogy a románok a 12. század végéig foglalták el
helyüket mai hazájukban, Iorga idevágó nézeteiről nagyon kritikusan, szinte
sértő módon nyilatkozott, zavarosnak minősítve azokat.12 Mégis Iorga konstrukciója olyan szép, hogy némi elfogultsággal azt lehetne mondani, annál roszszabb a t é n y e k n e k . . . Természetesen trák szubsztrátumra épül a Dáciában folyamatosan megtelepedő római telepes társadalom. Traianus hódítása hosszú
távú békés folyamat kiteljesítése, és Dácia kiürítése csak a hadsereg és közigazgatás távozását jelenthette. A római urbanizáció aztán ruralizálódik, a keleti latinitásból pedig szinte észrevétlenül kialakul a románság, amely a folyóvölgyekben meghúzódó államszerű alakulatokban éli a maga öntörvényű életét. A román civilizáció eredetisége a latinizmus és a bizantinizmus szintézise.
Ezt ugyan Iorga nem ecseteli részletesebben, annál inkább a helyi társadalomszerveződés belső dinamikáját, széles ecsetvonásokkal adva képet. A társadalmi
önszabályozás eszköze a szék, a törvényszék. A helyi vezető a bíró vagy kenéz.
Ezek után nem nemzetárulás, ha Anonymusnak még ma is megbízható forrásként idézett történetét „feláldozza". A magyar krónikás — hangsúlyozza —
az 1200 körüli viszonyokat vetíti vissza. Műve késői összeállítás, „amelyben
a korabeli földrajzi elemek egyesülnek a magyarok bejöveteléről szóló legendák racionalista magyarázatával". (32. o.) A lényeg az, hogy szláv-román vagy
román őslakosságot találnak „a hódítók". És mindennél fontosabb a leszűrt
végkövetkeztetés, a szászok a románok ősi székszervezetét vették át, sőt a
pásztori és földműves életforma sok elemét is. Így „a király »vendégei«, más
értelemben, a mi »vendégeink« is voltak — azzal a különbséggel, hogy kevesebbet kértünk, hogy többet adjunk." (49. o.) Erre a szék-ötletre építette a
székelyek román származásáról való vélekedését, bár nem emelte dogmává,
sőt olykor hangsúlyozta, hogy tudományos vitakérdésről van szó.13
A nagy kérdés az olvasó számára az, hogy miként lesz a középkori román
szabadságból az újkor hajnalára „rabság és megaláztatás". (169. o.) Ennek a
„lenti" társadalmi állapotnak az érzékeltetésére a 16. század derekán tevékenykedő humanista Forgách Ferencet idézi: „miután a két oláh ország közel
van, Erdélyben a románok oly sokan vannak, hogy a földeknek közel kétharmadát foglalják el. De annyira vadak és elfajzottak, hogy példával és törvénnyel sem lehet őket civilizálni." A rövidség kedvéért a továbbiakban csak
a lényeget jelezzük: a románok viskókban laknak, a nyarat az erdőkben és
berkekben töltik, nem dolgoznak, lopnak, és miután a köles nem követel
annyi munkát, mint a búza és a szőlő, kölessel élnek. (127. o.) Ez az idézet jó
alkalmat nyújt arra, hogy alaposabb pillantást vessünk Iorga műhelyébe. Egyértelműen hangsúlyozhatjuk, hogy Iorga nem csonkít meg idézeteket, mert
azok nem hízelgőek. Nem vitatkozik velük forráskritika címén. Beéri egy-egy
rövid értékelő megjegyzéssel, jelen esetben annak jelzésével, hogy Forgách
„gyűlölettel" nyilatkozott a románokról, és az idézett véleményt saját konstrukciójába építette be. Biztos kézzel és merész fantáziával vázolja fel konstrukcióit, de a forrásokat nem hamisította meg. És bár egész sor kérdést
— gazdagodó és újrarendeződő — ismeretei birtokában újrafogalmazott, más
és más beállításban tárgyalt, csak ritkán hagyott nyitva kérdéseket, nem jelezve, hogy állításai verifikációjához még milyen bizonyítékokra lenne szükség.
Valószínűleg nemzetnevelő szerepéből következett ez, abból, ahogy mondanivalóját vállalt történelmi feladatához vagy olvasóinak, illetve hallgatóinak,

egyszóval: közönségének igényeihez is alakította — olyan következtetésekre
jutva, amelyeket talán nem is vártak. Jelen könyve pontosan jelzi, hogy nagysága abban rejlett, ahogy a nemzeti közvéleményben formálódó elképzeléseket
a pillanat szükségleteinek megfelelően — de a sub specie aeternitatis pátoszával — tudományos mezbe öltöztette.
A iorgai módszer jellemzését először is annak jelzésével szeretnénk példázni, hogy a románok süllyedésére okadatolt magyarázatot hiába keresnénk
a műben. Míg az újkeletű agresszív mártirológia Nagy Lajos ortodoxellenes
politikájának tulajdonítja a románok lesüllyesztését, Iorga éppen a király és
a román vezető réteg együttműködésére hívja fel a figyelmet. „Egyébként
Moldva megalapítása nem más, mint a román elem expanziójának eredménye,
nem a király akarata ellenére, hanem annak az állandó támogatásnak a nyomán, amelyet Nagy Lajos saját katonai céljai érdekében nyújtott a román
elemnek." (69. o.) Nagy Lajos, aki a tatárok elleni fellépésével ilyen nagy szerepet játszott a moldvai államalapításban, a magyar nép érdekeivel ellentétes
imperialista politika hordozójának minősült Iorga művében. „És az, amit ma
Magyarországon törekvésekként lelünk fel, teljességgel nem felelnek meg az
őket felkaroló nép erőinek, sokkal inkább Nagy Lajos hagyományából fakadnak, mintsem az Árpádokéból, vagy később magának Corvin Jánoséból."
(61. o.) Nagy Lajos feudális eszményeket importált Magyarországra, míg az
Árpád-ház uralmát „német eszmékkel átszőtt autokrácia jellemezte", (58. o.)
és ennek „a régi magyar alkotmánynak a fejlődésképtelensége". (63. o.) Az
aktuálpolitikai szándék elsősorban ott lapul meg Iorga ítéleteiben, amikor a
magyar királyság apostoli jellegét túlhangsúlyozta. A pápa a koronával miszszióval ruházta fel annak hordozóját: a katolikus hit, terjesztésével. Ennek
sikertelensége pedig arra vall, hogy Magyarország képtelen történeti hivatását
beteljesíteni. István toleranciája — egyébként Iorga kétségbe vonja, hogy az
ő korában foganhattak volna Intelmei — gyengeség jeleként kerül bemutatásra, Nagy Lajos aktív keleti politikája import jellegű agresszivitásként. Ha
viszont ennyire képtelenek voltak ellátni feladatukat, akkor mivel magyarázható a román vezető rétegek beolvadása az országos katolikus vallású nemességbe? Miért kerülhetett sor az ország belső egységét megszilárdító társadalmi
integrációra? Nem kapunk erre választ, pedig a Kárpát-Duna-táji történelem
egyik legizgalmasabb fejezete, aminek tanulmányozását még az is aktuálissá
tette, hogy a nemzeti-polgári átalakulással az asszimiláció, az identitás és a
lojalitás kérdései nagyon is napirendre kerültek. Vajon miként élték át az egykori román vezető rétegek azt, ahogy a nem hivatalos nemességből a hivatalosba emelkedtek, miközben vallást, azaz törvényt cseréltek? Hogyan őrizték
primér helyi közösségeikkel a kapcsolatot? Mi vezette őket, amikor alattvalóik
vallási szabadságát oly messzemenően biztosították? Vajon egy ideig csak politikai asszimilációról beszélhetünk, és etnikairól nem? Miben rejlett akkor
az etnicitás? Kettős lojalitásnak lehetünk tanúi? Iorga a bonyolult kérdéskört
az etnicitás túldimenzionálásával oldotta meg, anélkül, hogy az etnikai hovatartozás korabeli tartalmát próbálta volna feltárni, inkább valami olyan értékként feltételezte, amely a „néplélek" — csak a beavatottak számára jelentéssel bíró — fogalmához köthető. Ezért aztán „Hunyadi Corvin Jánosnak a
nagy világtörténeti jelentősége ama reprezentatív vonásából származik, ami a
magyarországi román elemé és a havasalföldi és moldvai román elem fölötti
állandó befolyásából, akaratának kétségbevonhatatlan érvényesítéséből". (80. o.)
És valóban „Erdélyt nem lehetett védelmezni, ha a dunai országok ura nem
52

volt barát". Igaz, ha nem az volt, Hunyadi irgalmatlanul megtorolt minden
barátságtalan gesztust. Találó Iorgának a Hunyadi-jellemzése, „hazája koronázatlan királya", bár az országkormányzó magyarországi belpolitikai szerepét
kvázi-lokálisnak minősítette, szemben az idézett világtörténetivel. (80. o.)
A megkoronázott Corvinnak bűnbakszerepet juttatott Iorga. Hogyan keríthetett erre sort? Szemléletének egyik kritikus pontjához érkeztünk. Iorga,
úgy tűnik, éppen a Hunyadiak értékelése kapcsán még inkább érezhette, hogy
más szempontok is lehetségesek. De ami 1915-ben az övétől eltért, azt „külsődlegesnek" minősítette, olyannak, ami a felületen mozog. (17. o.) Hangsúlyozza, hogy ezzel ő már rég szakított. Hiszen — jobb szó híján — nemzeti
látásmódja jegyében a mélyre tekinthet, és most már nem áll szándékában
bemutatni „csak nemzeti életünk fő és mély faktorait". (18. o.) A külsődleges
megközelítés „olyan rendszer, amikór nem lehet beszélni a nemzeti vagy egyetemes történelem meghatározó tényezőiről, látszatok után megy az ember,
amelyeket jó hosszan be lehet mutatni. Bemutatásra kerül például Corvin
János pályafutása, anélkül, hogy a mesélő feltenné magának a kérdést, vajon
a hős tevékenységének java részében a román eszményt képviselte-e, a román
érdekeket és ennek a népnek nemzeti törekvéseit. És miután Corvin Mátyás
király román volt apja után, aki románnak érezte magát és főleg idegen utakon járt, de román erőkkel, nos elmesélik Mátyás életét is, aki valójában
magyar anyja fiának érezte magát és ama nép vezetőjének, amely adoptálta,
nagyon jó tipikus magyar királlyá válván, akinek a jósága a románokra is
kiterjedt, éppen azáltal, hogy az igazság példaképe volt." (17. o.) A lényeglátó
nemzeti szemléletben viszont, „ami megakadályozta a románokat abban az
időben az emelkedésben, Corvin Mátyás politikája volt, ami teljességgel különbözött Hunyadi János politikájától, mint ahogy jelleme sem hasonlított. Az
öreg János vajda igazi román volt, ami szerény derekas jellemét illeti. Nincs
róla autentikus portrénk, érmeket sem veretett, nem hívott írástudókat, hogy
az egekig dicsérjék. Közömbös volt számára, hogy mit mondanak róla. Nem
tartott udvart, ahol árnyékában költői, festői vagy szobrászi hajlamú olasz
paraziták hűsölhettek. Fia viszont imádta személyiségének ezt a külső megnyilvánulását: a féldomborműveket, amelyeken a cézárok koronájával díszelgett, az Itáliából hozott Filippino Lippinek a freskóit, Ranzanus dicshimnuszait, hogy erényeit megőrizzék az utókornak, az ünnepélyességet és a hűhót
azon dolgok körül, amelyeket ő vitt végbe vagy olykor mások, és csak magának tulajdonította. A szürke irigységtől gyötörtén, készen arra, hogy félbehagyja azt, amit megkezdett, csakhogy ne kelljen a dicsőségben mással osztozni, inkább hagyta terveit összeomlani, csakhogy pénzből és segítségből társának ne jusson, Mátyás egészen magyar anyjára ütött, Szilágyi Erzsébetre.
Politikája nyugat felé irányult; ott írtak a tettekről, míg a barbár keleten
emlékük elveszett. Oda, ahol az írástudók működtek, ahol a krónikásokat stilizálták, ahol daloltak a költők, ahol festettek a festők, ahol munkálkodtak a
szobrászok, oda tört az ő ambíciója. Bécsben halt meg, miután meghódította
az osztrák tartományokat, részben kielégítve a császári igényt, Zsigmondéhoz,
ragyogó elődjéhez hasonlót. A török veszélyt gyakran azokra hagyta, akiket
»vazallusainak« hitt: egy Tepesre vagy egy $tefan cel Mare-ra, anélkül, hogy
segítséget nyújtott volna, vagy csak éppen annyit, ami elég volt ahhoz, hogy
érdemtelen hasznot húzzon a hadi sikerből.
Erdély elvesztette román jellegét, amelyet bírt, nagyon határozottan, egyes
régióiban, 1450 körül, ö nagy embereket keresett, a jó nevű feudális csalá53

dókból. Ezek közelebb álltak hozzá, bár őket sem elégítette ki. Hiszen Erdély
vajdája, Szentgyörgyi és Pöseni Zsigmond, a német nemességből, egyike az
1467-i szerződés jótállóinak, amellyel a privilegizáltak 1437-i univerzitása eljut
a kötelékeiből adódó végső következtetésekig, elhatározván, hogy maga a király ellenében fegyverrel védi meg azokat a privilégiumokat, amelyekért egymáshoz közeledtek. Mégis a felkelés leverése után — a nemeseknek és főleg
a szászoknak prédaként adott — majdnem autonóm Erdéllyel folytatódik a
történelem, egészen Mátyás haláláig. Meglehetett a román nép által emlegetett jóságos igazságossága, ami a Biblia és István király példáiból nyert ihletet, de mindenesetre ez az igazságosság a románoknak nem mint románoknak
szólt, hanem a románoknak, akiket jobban alávetettek, a szegény embereknek, akik kiérdemlik a nagyúri irgalmat." (88—89. o.)
A román történetnek itt nincs vége. Mesteri módon szövi Iorga a fonalakat. „Lehetetlen — írja —, hogy egy ilyen népet teljességgel megakadályozzanak etnikai egyénisége manifesztálódásában." (93. o.) Ez az axióma is az organikus nacionalista szemléletben gyökerezik, de az átvezetés egyik korszakból
a másikba bravúros: „Amit a románok lassan-lassan elvesztettek mint katonák, megnyerték mint papok, szerzetesek és írástudók." (93. o.) Hiszen a reformáció korában derült ki, hogy mit jelentett az ortodoxia, mennyiben biztosított valamiféle román kulturális egységet és az összetartozás tudatát a különböző államokban élő románok között. Az önkifejezés valamennyi igénye az
egyházi életben jutott kifejezésre — hangsúlyozta Iorga. Olyan a román ortodox egyház, „mint egy egyedül maradt fa a kivágott erdőből. A föld valamennyi ereje, aminek meg kellett volna oszlania a levágott fák között, csak
őt táplálja, és így csodálatosan virulnak az ágai, életerőt sugároz minden levél, szokásos körülmények között ilyet még a legszebb fán sem látunk." (22. o.)
És ennek az enyhítő árnyékára annál is inkább szükség volt, mert Iorga nagyon ellenségesnek látja a 16. és 17. századi erdélyi politikai világot. Hiszen
„eddig bármennyit is kellett szenvedniük az erdélyi és az Erdéllyel egyesült
részekbeni románoknak — mint legyőzötteknek, skizmatikusoknak és jobbágyoknak — a korona, bár gyakran igazságtalanul járt el velük, politikai szükségletektől kényszerítve, védelmet nyújtott a nemesség és a szászok törekvéseivel szemben". (99. o.) De az önálló Erdélyben már csak a privilegizáltak univerzitása uralkodott, a vajdafejedelmek az ő kreatúrái és eszközei. Mégis, láthatjuk majd, Iorga mennyivel nagyobb történész annál, hogy a történeti valóságról ilyen leegyszerűsítő képet adjon. Nagyon is sok mindent felvillant a kor
eseménytörténeti gazdagságából, a drámai küzdelmekből, és még inkább a
dunai fejedelemségekbeli és az erdélyi politikai fejlemények kölcsönhatásából.
Ezen túlmenően a magyar olvasókat, ha a mű megjelent volna magyarul,
méltán figyelmeztethette volna a Kárpátokon túli és inneni román élet összefüggéseire is.
A román kulturális — vallási és érzelmi — egységnek a kifejlődésében
döntő szerepet játszottak a dunai fejedelemségek uralkodói. Erdélyi hűbérbirtokaik lehetőséget adtak a román egyházak patronálására. De szinte még
ennél is jelentősebb volt erdélyi fizikai jelenlétük, az, hogy Mohács után
katonailag bekapcsolódtak a magyarországi belső küzdelmekbe. „Az a tény,
hogy az erdélyi románok látták, amint a szél moldvai és havasalföldi zászlókat lenget, látták a vérükből való vajdákat, Alexandru vajdát és Pátra§cu
vajdát, akik meghatározták, hogy ki uralkodjon ott, a királynőt ültetvén a
gyalui trónra, olyan jelentős fejlemény volt, hogy magától értetődően az egész
54

ottani [azaz erdélyi], román világban nagy lelki változásnak kellett végbemennie. El tudja-e képzelni valaki, a föld szegény munkását, aki semmiről
sem tud semmit, aki felemeli fejét, amikor elhalad egy hadsereg, amelyről
nem tudja, micsoda, honnan jön, milyen céllal halad el, de hallja, amint beszélnek és megtudja, hogy a vajda csapatai, aki azért jött, hogy a konstantinápolyi (Tarigrad) »császár« nevében békét teremtsen Erdélyben! Kétségtelenül
ez egyike a leggazdagabb következményekkel járó hatásoknak, amelyek tőlünk indultak el, hogy az erdélyi lakosság körében érvényesüljenek." (120. o.)
Hogy ezek közül a fejedelmek közül egyik sem tűzi ki programként a
maga számára az erdélyi trón megszerzését, azt Iorga elsősorban geopolitikai
körülményekkel magyarázza. Ezek hallgatólagos konszenzust teremtettek. így
„került sor a moldvai és havasalföldi románok, a két uralkodó és az erdélyi
román nemesek között politikai akcióegységre, ami ugyanazon az ösztönből
fakadt, ami mindig egyesítette valamennyiük erőfeszítéseit. Mind Zápolyát
akarták.
És most fel lehetne vetni a kérdést: nem volt-e ő, a magyar, a feudális,
a szászok ellensége, egyik képviselője annak az elnyomásnak, amely ellen a
románok zúgolódtak és minden alkalommal felkeltek, hogy szétzúzzák?
Válaszunk: nem. János király inkább az akkori erdélyi hivatalosságot jelentette és Erdélynek azt a törekvését, hogy ne vesszen el nagyobb, más szokásokon nyugvó politikai alakulatokban." (105—107. o.) Hiszen Szapolyai J á nos nem folytatott parasztüldöző politikát, nem gyűltek köré a nemesek, „és
az erdélyi románok és talán még félig a paraszt nemesek körében ezért nem
alakulhatott ki az elutasításnak az a szelleme, amit kiválthatott volna" (136. o.),
ha a fenti pusztán negatívumok hordozója lett volna.
A 16. század átmeneti korszakának igazi pozitív hőse Iorga számára Petru
Rare?, $tefan cel Mare fia. Az a moldvai fejedelem, akiről a román történelem értékeit kereső R. Seton Watson így írt, egyben a iorgai álláspont elutasítását is szükségesnek látva: „elnézőnek kell lenni Péterrel szemben, aki reménytelen helyzetben találta magát, négy elszánt és nem sokat aggályoskodó
ellenség fogta körül, de tagadhatatlanul egyedülállóan perfid volt, még a
16. századi krónikák szerint is. Nem fogadhatjuk el azt, hogy olyan történeti
szerepet játszott, amilyet egyik mai román történész tulajdonít neki, jelesen
azt, hogy a román tömegeket a Habsburgok zászlaja alá gyűjtötte és a magyar
nemesség ellen vezette volna, amely a borzalmas anarchiát csak saját feudális
hatalma megerősítésére használta volna. Az egyetlen, amit fel lehet mellette
hozni, az az, hogy őszintén vissza akarta állítani a moldvai függetlenséget
— amelyet apja boldogabb időkben biztosítani tudott — és talán még az,
hogy ki akarta terjeszteni hatalmát a két szomszédos fejedelemségre. Ambíciói és mohósága egyértelmű, az igazi patriotizmusnak kevés nyomát találni
életében."1'' Valóban Iorga hangoztatta azt is, hogy Petru Rare? bosszút állt
— mondhatnánk történelmi elégtételt vett — Tomori Pálon, mert ez mint
fogarasi kapitány a románokkal szemben a szászokat preferálta. De nem lett
volna tisztában a moldvai fejedelem politikájának negatívumaival? 1905-ben
így minősítette „a becsvágyó és törekvő" uralkodót: „Péter apjától csak anynyiban különbözött, hogy nála a hódítási vágy minden más cselekvésre ösztönző indítékot felülmúlt. Mihelyt csak rosszul védett határt látott, mihelyt
a polgárháborúba keveredett felek bármelyike behívta, már erős moldvai hadseregével ott termett, bár távolról sem tudott olyan jól hadat vezetni, mint
István. Valóban fáradhatatlan intrikus volt, és végül foglya lett a ravaszul
55

szőtt hálónak. Amikor meghalt, országa — legnagyobb részt az ő hibájából —
szűkebb határok közé szorult, mint korábban, török várak láncolata béklyózta,
mint Havasalföldet, és a moldvai fejedelmi tekintély mélyre süllyedt." 15 1915ben a román egység szolgálata minden más szempontot háttérbe szorított.
Ezért Petra Rare? állandó erdélyi beütései, beavatkozásai, erdélyi hűbérbirtokának növelése és szívós védelme, rövidebb-hosszabb erdélybeni tartózkodásai,
egyszóval jelenléte miatt mindenki fölé emelkedik a iorgai szemléletben.
A „bosszúálló", aki „erős, vitéz és ravasz" (103. o.), még Mihainál is súlyosabbnak találtatik. Mi mindent tehetett volna kedvezőbb feltételek között, kiált fel Iorga, aki szerint „Mihai akciója személyes és véletlenszerű". (110. o.)
Mire az újra kiadott Iorga-mű szöveggondozója nem is késik jegyzetben felhívni a figyelmet arra, hogy Iorga ítélete „nagyon szigorú" és ellentmond
annak, amit ugyanebben a munkában majd Mihairól ír. (118. o.) Annál is inkább, mert a 16—17. század fordulóján feltárul Erdély kelet-közép- és délkelet-európai történeti szerepe.
Míg a minap még sok román történész tagadta, Iorga hangoztatja, hogy
Erdély Magyarország visszaállításának bázisa. Igaz, rögtön hozzáfűzi, valójában
csak a 13. század közepe felé tartozott Magyarországhoz, és sajátos hivatása
van. (138. o.) Elbeszéléséből az derül ki, hogy ez a hivatás nem is annyira a
törökellenes harc, hanem az, hogy a két dunai fejedelemséggel összetartson,
a tizenöt éves háború pedig erre inkább csak alkalom, alkalom a rejtett lényeg feltáralkozására. Az egymást kergető események kavargását és a feszültség légkörét rövid és hosszú mondatok váltogatásával, tényközlést és értékelést összeszövő, a kronológiát felrúgó előadásmódjával érzékelteti Iorga. A kezdeményezés érdeme a dicsőséget hajhászó Báthori Zsigmondé, ő igyekezett
„urainkat a törökök ellen hadba állítani", és egyben maga alá rendelni. De
aztán „a Báthoriak politikai hibái, valamint a császári politika Erdéllyel szemben, lehetővé tette, hogy Mihai átkeljen a hegyeken és azt tegye, amit »a
párkák« szántak neki". (138. o.) A török elleni harcban ugyanis a havasalföldi
uralkodó katonai sikereivel megszilárdította helyzetét, bizonyította rátermettségét Báthori Zsigmonddal szemben, aki a nagy katonai kudarcok után egyszerűen lemondott a trónról a törökbarát orientációt képviselő Báthori Endre
javára. Az így elszigetelt Mihainak, aki igazi keresztes vitéz volt, aki mindenekelőtt a balkáni keresztény népeket akarta felszabadítani (142. o.), nem is
maradt más lehetősége, mint Erdély katonai elfoglalása, akár folytatni akarta
harcát, akár egyszerűen csak túlélni a mostoha fejleményeket. „Erdély befogadta Mihait. Ezt nem kell senkinek véka alá rejtenie. Elfogadta a császár
miatt, akinek nevében beszélt, akinek helytartójaként lépett fel, de elfogadta,
mert az volt, aki" (142. o.): „crai" lett, azaz király, a régi királyok utóda lett
az erdélyi románok számára, de mellé álltak a létükben fenyegetett székely
tömegek és mindenekelőtt a katolikus nemesség. Iorga azt is bemutatja, hogy
miközben Mihai saját hatalmának a kiépítésére tört, nem tagadta meg az
erdélyi történelmi örökséget. A császárnak hangsúlyozta, hogy egyesítette a
negyedszázada leszakadt országrészt István koronájával. Ugyanakkor a rendeknek a rendi alkotmányosság tiszteletben tartását ígérte, és bizonyos fokig
igy is járt el, bár a katonai uralom belső logikájának megfelelően igyekezett
embereit biztos hatalmi pozíciókba ültetni. Ezen túlmenően mit tett a románokért? A kérdés histográfiai dimenziói miatt is fontos. Nicolae Bálcescu,
amikor az 1850-es években felidézte az országegyesítéssel utat mutató politikust, keserűen rótta fel neki, hogy az erdélyi románság sorsát nem akarta
56

jobbra fordítani, otthon, Havasalföldön pedig csak szigorított a parasztság
helyzetén. Ez a megközelítés eléggé ahistorikus ahhoz, hogy Iorga ne is emlékeztessen rá, de eléggé racionális ahhoz, hogy valamiféleképpen mégis reagáljon rá. Alapkoncepciójának megfelelően hangsúlyozta azt, amit Mihai az
ortodox egyházért tett, ahogy intézményesen is kialakult a román ortodox
egyház egysége. De fantáziája akkor kezd szárnyalni, amikor azt ecseteli, ahogy
a román fejedelem hatalmi köre ráteszi kezét az erdélyi jövedelmekre. Mert
„ez egyértelműen az idegen Erdély romanizálásának kezdete és a román Erdély lényének az elismerése, ami az embereket és a dolgokat illeti, a közigazgatást és a kormányzást, mindennek, ami az ú j rendszer első lépéseinél megfigyelhető, lett volna jövője, ha ezeket a nagy dolgokat a sors akarta volna".
(146. o.)
A sors megidézése jellegzetes iorgai problémamegoldás. Ezzel tudta érzékeltetni Mihai uralmának történetiségét. Mégis, ma, az 1930-as évek román
történészvitái után, Makkai László és Gheorghe I. Brátianu munkái nyomán,
az mondható, hogy Iorga megkerülte a kérdés lényegét, amikor nem írt arról,
hogy milyen szerepe volt Erdélynek a havasalföldi rendi alkotmányosságot
célzó törekvésekben. 16 Ehelyett a hatalmi politikára és az egyházi életre összpontosította figyelmét. Erdély és a román fejedelemségek kapcsolatrendszerének geopolitikai vonatkozásait viszont mesterien ragadta meg. Mihai öröksége
— írja — „hagyomány, kísértés és kötelesség Erdéllyel szemben". (158. o.)
A kísértés mozzanatát külön is hangsúlyoznánk, mert a szöveggondozó értelmező jegyzetet fűzött hozzá, azt állítva, hogy kísérletet kellene érteni alatta,
holott itt elsősorban kísértésről (ispitá) van szó, mint máshol is, ahol ez a
szó felbukkan. Kísértésről, ahogy maga Dávid Prodan is a Suppíex Libellus
Valachorum című munkájában kifejti, kísértésről a vákuumtérség három országának egyesítésére17, mint ezzel a gondolattal Báthori Zsigmond más utódai
is játszottak, vagy akár a moldvai Vasile Lupu fejedelem. Mégis a mából viszszatekintve, úgy látszik, hogy ami ebben a kapcsolatrendszerben a fejlődés
alapjául szolgáló történeti hagyomány, az a hatalmi harcok mögött húzódik
meg: olyan társadalmi integráció, amelynek során az erdélyi rendi alkotmányosság modellként szolgálva is erősítette a Kárpátokon túli rendi alkotmányos törekvéseket, és segíthette is azokat, mert Erdélyt és Havasalföldet
nemegyszer olyan szövetség kötötte egymáshoz, amelyeknek valósággal ez volt
a ki nem mondott célja. Erdély azt a szerepet játszotta Havasalföld számára,
mint Lengyelország Moldva életében és fejlődésében. így változhatott — állandó kölcsönhatásban — a Kárpát-Duna-táj kultúrmorfológiai arculata, és ezt
látva telhet meg tartalommal a visszanéző számára a sorsközösség sokat emlegetett fogalma.
Az említett kölcsönhatás elsősorban a kulturális fejlődés területén tapintható ki. Mint tudjuk, a kor nagy forradalma: a reformáció, reformja pedig az
ellenreformáció. Hogyan viszonyult ehhez Iorga? Alapvetően ebből a hatalmi
mozzanatokra figyelő román nemzeti szempontból tette mérlegre az erdélyi
reformációt. Szemléletéből következett realizmusa, ha arra gondolunk, hogy
sokan csak a vallásos misszió igényét látják az erdélyi reformációban. Iorga
a mögötte húzódó hatalmi szempontokat is érzékeltetni tudta, ugyanakkor
— megint csak nemzetszemléletéből következően — túl is dimenzionálja azokat. Miután „most a vallás és nemzetiség összeolvadtak" (167. o.), úgy látta,
hogy a reformációnak az ortodoxia és a román népi vallásosság elleni fellépése „elnemzetlenítő" törekvésként értékelhető. „Határozott nemzeti üldö57

zésről van szó, egy nemzet morális szétzúzásának kísérletéről, hiszen azokra a
testekre, amelyek a nemzetet alkotják, mindenkinek mindenkor szüksége van,
míg az, ami az elnyomó hatalom útjában áll, a többiek lelke. Ezt a lelket kell
megölni, végérvényesen szétzúzni." (171. o.) Az már megint a történetírói
realizmus diadala, ahogy — utólagos feltételezésekkel egybeszőve — bemutatta
a reformáció megtermékenyítő hatását a román kultúrában. „A kálvinista
propaganda nagy haszonnal járt. Már a kezdetben a fogarasi nemesek, bojárok, ha nem a máramarosiak is, átmentek az ú j törvényre. De ezt az egyszerű
parasztokra is rákényszerítették, azokra, akiktől meg akarták magukat különböztetni. Azok, akik arra törekedtek, hogy a román falvak a román nyelvű
kálvinizmusra térjenek át, úgy számítottak, hogy a nemesek, a magyar kálvinista egyház hívei, egyesülve maradnak vele, és így, a magyar szertartás
és prédikációk során elmagyarosodnak.
De nem ez történt. Mindenütt győzött az ősi nyelv." (197. o.)
Politikára összpontosító szemlélete megint csak megóvja' Iorgát az olcsó
mártirológiától is. A román főpapok ugyanis gyakran szembekerültek az erdélyi fejedelmekkel. A vallási mozzanat mindig jelen volt ezekben a konfliktusokban, de Iorga biztos kézzel találta meg a politikai mozgatórugókat, azt,
ahogy a román főpapok a fejedelem ellenfeleivel szövetkeztek. Az pedig, ha
a havasalföldi vajdán is ütni akart, még keményebben járt el. Így Sava Brancovici kegyetlen meghurcoltatása az 1680-as években „politikai és nem vallási
tragédia". (190. o.) Hitelesíti azt a felismerését, hogy az- erdélyi románok egyházának a sorsát Erdély és Havasalföld viszonyának alakulása határozta meg.
(180. o.) Az erdélyi román kulturális teljesítmények a 17. század derekán akkor születhettek, amikor ez a jó viszony nyugalmat biztosított és érvényesülhetett a reformáció megtermékenyítő hatása.
A magyarosító szándékokra nem lévén bizonyítéka, később mintha el is
felejtette volna őket. „Felteszik nekem a kérdést — mondta 1938-ban —, miért
vádolom én a 16. és 17. századi magyarokat, hogy az erdélyi románok elnemzetlenítésére akarták bevezetni a kálvinizmust a mi körünkbe. Ilyesmit
soha nem mondtam. Azt mondtam: volt kálvinista propaganda, és mi ebből
nyertünk. Nem üldözte egyik nemzet a másikat. Ugyanakkor nem beszélhetünk a magyarok rendkívüli vágyáról sem, hogy minket civilizáljanak. Sem
ez, sem az. Egészen más jellegű történeti folyamat." 18 Olyan, amelyet még ma
sem tártak fel megnyugtató módon a szakirodalomban, bár az alapforrások
közlése folyamatban van.19
Iorga mesteri módon mutatja be a reformáció jelentőségéből azt a mozzanatot is, amely a korszakváltásban fontos szerepet kapott. Azt, hogy a kálvinista propaganda előkészítette a talajt a 17. század végén kibontakozó ellenreformáció számára. Ennek jegyében került sor Erdélyben és Magyarországon
az ortodox románok egyházi uniójára a római katolikus egyházzal. A siker
titka Bécs hatalmi túlsúlya mellett abban rejlett, hogy az egyesült papok a
katolikusok sorába emelkedtek, hozzájuk hasonló privilégiumokat élvezhettek,
a nép vallásához, szokásaihoz pedig nem nyúltak. A református vallás — fejtegette Iorga — a művelt emberekhez szólt, a szívet hidegen hagyta. Ezzel
szemben „az, amit a mieink szerettek, az a rítus volt, sőt az általuk nem értett szláv szavak mágiáját; ezekben titkos erőt, csodatevő hatást sejtettek,
szerették »a babonákat«, amelyeket a superintendensek rendszerében dühödten üldöztek". (224. o.)
Iorga gyümölcsözőnek tartja az egyházi uniót, de úgy nyilatkozott róla,
58

ahogy görög katolikus aligha tette volna. „Mesterséges alkotásnak" (246. o.)
minősítette, olyannak, amelynek létrejötte csupán egyes emberek törekvéseiből sarjadt, és önző egyéni érdekeket látott meghúzódni e törekvések mögött.
Az ortodoxia közelebb állt a szívéhez, de a görög katolikus egyház létrejöttének horderejét nem próbálta kicsinyíteni. Hiszen ez tette lehetővé az erdélyi
románok politikai harcát a rendi nemzeti politikai jogokért, és aztán sok fontos kezdeményezés után, a 18. század második felében a nyelvészet és a történetírás területén meghatározó hatású kulturális fellendülést. A történetírók
érdemeit még mintha megpróbálná viszonylagossá tenni, annak jelzésével,
hogy a moldvai történetírók nékül nem lett volna erdélyi történetírás (263. o.),
ami kétségtelenül igaz, de hozzá lehet tenni, hogy a kor magyar történészeivel
való termékeny együttműködés nélkül sem érte volna el azt a színvonalat.
Inochenüe Micu Klein püspök harcát, azt, ahogy az 1730—40-es években először némileg még az udvartól pártoltan, majd annak ellenére szembeszállt az
erdélyi rendekkel, és azért végül a római száműzetést kellett választania, a
maga drámaiságában tudja megeleveníteni, az általa kívánatosnak tartott poézis eszközeivel. Amikor a román püspök látta, hogy a bécsi kormányzat kihallgatásnak akarta alávetni, elutasította azt, és „mihelyt felismerte, hogy
nemzete ügye elveszett, hogy senki rajta e világon nem segíthet, hogy csak
egyedül az ő személyéről van szó, mindenkinél erősebbnek érezte magát".
(272. o.) És mint a későbbi kutatás feltárta, az emigrációba szorított egyházfő
magabiztosan hivatkozhatott a Corpus J u r i s r a . . .20
Nem azt a ma — naiv lelkek számára — groteszk helyzetet akartuk kiemelni annak jelzésével, hogy a román nemzeti jogokért küzdő püspök; akinek igényeit jogellenesnek nyilvánítják, „a magyar jogra" hivatkozhat, abból
meríthet erőt. Olyan mozzanat ez, ami beleillik Iorga Magyarország-képébe.
Annál sokkal nagyobb tudós volt, hogy például Magyarországot történeti
anakronizmusnak nyilvánítsa. Tisztelte mindazt, aminek messze nyúló történeti előzményei vannak. Tisztelte a szerves történeti fejlődést, és megvetette
azt, amit szervetlennek, rögtönzöttnek tartott, mint 'az „idegen" elméletek importját. Valósággal viszolygott a francia felvilágosodástól és követőitől. Ezért
némileg „megintve" kortársait munkája második kötetében — így írt a magyar „milieu"-ről: „Mindazok az urak, akik azt hiszik, hogy elég, ha valamelyik papot püspökké választják, hogy aztán vele együtt csinálják az ottani
[magyarországi] román nép történetét, nem értenek semmit. Elég ha valaki tíz
előadást meghallgat a magyar közjogból, és mivel minden művelt ember Magyarországon tanulta ezt a jogot, úgy ítélnek minden kérdést, ahogy a 18. század emberei. Az ott egy régi ország, nem úgy ítélnek mint itt, nálunk, csak
a mai életből és a francia filozófia elvont teóriáiból vagy a római jogból."
(322. o.) A románok egyházi uniójának jelentősége pedig éppen abban rejlett,
hogy miután a birodalmi vezetéssel valóságos szerződést kötöttek, privilégiumokra tettek szert, és így „beléptünk a birodalom által elismert nemzetek
életébe", más szavakkal: integrálódhattak.
A nemzetek életközösségébe való integrációt Iorga tehát alapvetően pozitívnak tartotta, mégis, amikor a Horea-felkelést választotta korszakhatárnak,
a dezintegrációra tette a hangsúlyt. Politikai célkitűzéseinek és elképzeléseinek
ez felelt meg. Az események elemzésében azonban ismételten feltárul a politika és tudomány szembekerülése.
Iorga számára a Horea-felkelés a népi energiák felszabadulását jelentette.
„Passzív f a j vagyunk — írta —, egészen a Horea-felkelésig, az elsőig, amely59

nek jellege nemzeti, hiszen a többiek csak társadalmi jellegűek voltak."
(20. o.) De nem csak így próbálja a parasztfelkelés napjaiig ható érvényét elfogadtatni, hanem történeti analógiákkal is: „Az erdélyi románok története
1784-től napjainkig modern és jelenkori történelmi fejezetek sorából áll.
Mondhatnánk, szinte egészében jelenkoriakból, mert ha a jelenkori francia
történelem 1789-ben veszi kezdetét, ha Lamprecht úgy véli, hogy a német nép
életének élő része Schiller és Goethe korával kezdődik, nem értem, számunkra,
népünk egésze számára, nem csak a fejedelemségek számára, a jelenkor miért
ne kezdődne 1784—1790-ben." (15. o.) A nemzeti egységet igenelő politikus az
eseménytörténeti mozzanatban kereste a korszaknyitó fordulatot, a tudós történész hosszú távú folyamatokban gondolkodott, és másként vélekedett a nemzeti és a társadalmi jelleg összefonódásáról is. A radikális átalakulás igényének megjelenésében látta az ú j korszak kezdetét. A fejedelemségi bojárok „elméjében az 1770—80-as években vált világossá az a meggyőződés, hogy a régi
formákat el kell távolítani, új formákat kell találni, ezek nélkül nem tudunk
élni, amelyeket bár csak hozzávetőlegesen vázoltak fel, és a továbbiakban
kellett pontosan körülírni, mégis biztosan elmondhatjuk, hogy kortárs történelmünk itt kezdődik a 18. század második felében." (16. o.) Ekkor léptek színre
Erdélyben is azok az értelmiségiek, akikre az 1830—40-es évek fejedelemségekben közvéleménye úgy tekintett, mint a modern nemzeti gondolat megalapozóira. Ekkortájt, 1774—84-ben indult el az a folyamat, amely „napjainkban ér véget". (17. o.) A fő tendencia a társadalmi és nemzeti törekvések vonulatának közeledése és összeszövődése, a nagy történelmi események során.
1784-ben azonban erre még nem került sor. Maga Iorga fejti ki ezt a legvilágosabban, még akkor is, ha az ellenkezőt állította: „De akkor 1780 körül természetes lett volna, hogy ezek a fiatalok, az ú j »filozófusok« álljanak a román
nép felszabadulását célzó mozgalom élére, amelyet társadalmi, de nemzeti vonatkozásban is, újból Horea parasztjainak kellett megkezdni. Hiszen Nyugaton
így történt: a forradalmárok élére ők álltak, a filozófusok. Ök dolgoztak ki
egy elméletet, ezt az elméletet vették át a társadalmilag elégedetlen elemek,
és így állandó kapcsolat alakult ki az értelmiségi hangadóktól a legutolsó
»sansculotte«-ig, aki kenyeret tűzve szuronyára, indult a határ felé, a legutolsó vérszomjas némberig, aki izzó szemekkel ujjongott, amikor lezuhant a
guillotine. Így kellett volna legyen Erdélyben, az ortodox orvostól, Molnártól,
az egyesült Claintól, $incaitól és Maiortól egészen az utolsó parasztig, aki lángot vetett az igazságtalanság kastélyaira, hogy elégesse a régi okmányokat,
amelyek számára valami mágikusát tartalmaztak, ami az ő rabságát illeti, miközben a tűz lángja reménysugárként villant fel.
Nem így volt."
Arra célozva, hogy $incai a Wass család szinnyei birtokán halt meg, ahol
nevelőként dolgozhatott, Clain és Maior pedig Budán tértek örök nyugovóra,
ahol műveiket kiadhatták, Iorga így folytatja: „Az írástudóknak idegenek
szolgálati szobáiban kellett meghalniuk, idegenbeni dolgozószobácskáikban vagy
esperesi székhelyeken. A parasztok pedig, miután gyújtogattak, ütöttek-vertek
és gyilkoltak, nem tudván, hogy ezen kívül mit csináljanak, várták, hogy most
mások verjék és öljék őket.
A kapcsolatnak ezt a hiányát a szellemi arisztokrácia elszigeteltségében
kell keresni, ami, sajnos, jellegzetessé teszi az erdélyi kulturális mozgalmat.
Messze az itteni szabad románoktól, messze saját rab parasztságától, így éltek
és haltak, meglakolván neveltetésük bűneiért. És még tudós írásukban sem
60

próbáltak közeledni, érthető hangsúlyokban, a nép egyszerű, de nagy és jó
lelkéhez." (310. o.) A nép és az értelmiség közötti kapcsolat hiányát Iorga
tehát annak a rendkívül magas szintű iskoláztatásnak rója fel, amelynek köszönhetően Erdélyben a felvilágosodás jegyében korszakalkotó művek születtek a történetírás és a filológia terén. Mintha maga is érezte volna ítélete
igazságtalanságát, rögtön így folytatta: „A népek ereje egyedül abban a nemzeti kapcsolatban rejlik, amely annyira szoros, hogy senki sem tudja, miként
kötötték, de senki sem tudja azt széttépni, ami azonos nyelvűeket és egyazon
vérből valókat egy egész társadalmon belül egyesít." (310. o.) Így zárja elmarasztaló ítéletét, ugyanakkor ennek az axiómának az érvényesítésével, egyben — a következő kötetben — ugyanezt az értelmiséget felmagasztalta.
A nemzeti összetartozás ösztönének, a közösséghez tartozás ösztönösségének
mindenhatóvá és mindenütt jelenvalóvá emelése ugyanis alkalmasnak ígérkezett arra, hogy annak jegyében a kívánatosnak tartott magatartásformáktól
való eltérést kárhoztassa, ugyanakkor az eltérőket mégis a népi és nemzeti
egység hordozóiként mutathassa be. A társadalmi állapotok felvázolása során
az erdélyi románok eredendő egységét hangsúlyozta. „Az ottani román népről
1780 körül, nem mondható el, hogy jól körülhatárolható osztályokra tagolódott
volna." Állítását pedig saját korára pillantva nyomatékosította: „Ilyen jól körülhatárolható osztályok, bizonyos értelemben mintha ma sem léteznének, hiszen a vezető osztály elemei állandóan a parasztság köréből rekrutáiódnak.
Ügy tűnik, a mai osztályok teljesen újak; ezeknek az osztályoknak nincsenek
olyan szilárd alapjaik, mint máshol, jól meghatározott mértékben, a törvényes
helyzetben, e célra hozott törvényekben. És ma is az az osztály, amely ott
»túl« uralja az életet, abszolút értelemben, számával és értékeivel, ha nem is a
politikai életben való állandó jelenlétével, egészében paraszti osztály. Így volt
ez természetesen, nagyobb mértékben, 1780-ban." (319. o.)
Iorgának ilyen összehasonlító kitekintésekkel, a viszonylagosnak tetsző
mozzanatok előtérbe állításával vagy háttérbe szorításával, és merész képzettársításokkal sikerült a népi és nemzeti törekvések kívánatos harmóniáját
megteremteni vagy megbontani. A bemutatás emelkedettségén azonban áttört
a forrásokban feltárulkozó élet. Meg is vallja, hogy a Magyar Országos Levéltár 18. századi erdélyi életére vonatkozó anyagából azért nem közölt mindent,
mert „egyes források szemérmetlenek. Ez az élet annyira durva volt, nem
csak a vallásos illedelem hiányzott belőle, de semmiféle emberi Hiedelemnek
sem lehet nyomát találni, így nem lehet mindent kiadni; sokat csak bizonyos
irányban lehet használni. Ezekből az iratokból kiderül az egyesült és nem
egyesült pópák közötti elkeseredett harc; egymástól ragadták el a templomokat és az, aki a másiktól elvette, tisztátalannak tekintette azt a templomot és
felszentelési szertartásokat kellett tartani. A lelkészek és a hívők közötti viszony gyakran, egyrészt nem szolgált az illendőség példájaként, másrészt nem
bizonyította lelkiekben való engedelmességet. Ezt vagy azt a papot, vagy a
feleségét feljelentették, hogy a falubeli katonákkal hancúrozik és így tovább.
Sem az egyesült, sem a nem egyesült pap nem volt pontosan tudatában a kettejük közötti különbségnek, egyik sem lévén teológiailag képzett." (323. o.)
Keserű őszinteségről vallanak ezek a sorok, de írójuk azért mintha nem
tudott volna ortodox elfogultságaitól megszabadulni. Balázsfalva „gazdag világával" szemben az ortodoxiához húzott a szíve, még akkor is, ha az erdélyi
román tudós-kultúra a „Küjcüllő-parti Rómának" köszönheti létét. Ezzel szemben „ami a klérust illeti, a mi ortodoxiánknak van egy nagy előnye: ez a
61

papság a világiak körében nőtt fel és élt, ez a papság mindenben érdekelt,
ami a világiakat érinti, egy egész, általában elég népes családnak a jövőjén
keresztül sokkal alkalmasabb nemzeti misszió teljesítésére, mint a katolikus
papság." (324. o.)
Iorga számára a nép eszmény és eszme volt, fogalom, fizikai valóságában
nem idealizálta. Az eseményeket és jelenségeket a maguk történetiségében
mutathatta be, függetlenül attól, ahogy azokat ő, mint saját közössége eszményeinek hordozója és hangadója — mondhatnánk — „jelentésként" értelmezett és értékelt. Az objektív és szubjektív valóság megelevenítésének
— már említett — összefonódása szépen tárul fel a Horea-felkelés bemutatásában és értékelésében, illetve a kettő feszültségében. Ellentmondásként is felfogható, de inkább a múlt megelevenítésének iorgai módszerével magyarázható az, ahogy a Horea-felkelés jellegéről a fejlemények konkrét bemutatása
és magyarázata során egészen másképpen nyilatkozik, mint elöljáróban, amikor munkája célzatáról és értelméről vallott.
Íme, miután többször is kifejtette az elöljáróban, hogy miért korszaknyitó a Horea-felkelés, mit jelentett a nemzeti és társadalmi jelleg összefonódása, így figyelmeztetett: „Az 1784-i forradalmi körülmények kutatásában elkövették azt a nagyon leegyszerűsítő történelmi hibát [...], hogy ebben a
jelenségben a társadalmi felkelés tettét látták, olyat, amelyet osztályöntudat
jellemzett és valamiféle általános öntudatból fakadó nemzeti öntudat." (330. o.)
Iorga ezzel szemben a birodalmi struktúrának és az ebbe tagolt erdélyi
élet mechanizmusaiból, egyének és társadalmi rétegek, csoportok cselekvéseinek külső meghatározottságából és belső logikájából indult ki. A leegyszerűsítés módjának jelzése után a kérdéskör bonyolultságára tér: „Természetesen
könnyű a dolgokat így bemutatni, de a történelmi események okai általában
sokkal bonyolultabbak és fejleményeik sokkal zavarosabbak és homályosabbak, mint azt bárki is hinné. Valami ilyen is volt — mármint társadalmi és
nemzeti mozgalom —, de nem csak az.
Másrészt a Horea-mozgalom megítélésében elkövették azt a hibát is, ami
a hegyeken túli románok életét jellemző állandó politikai orientációval kapcsolatos — és ma kapcsolatba hozható ennek az orientációnak a legújabb formájával. A hegyeken túli románok mindig ragaszkodtak a császárhoz, vagy,
meghittebbed szólva »a drága császárhoz«.
Ezzel az osztatlan, bizalommal és imádattal teli szeretettel a császár iránt,
aki valamiképpen a hajdani római császárok folytatója, a mesebeli császáré,
nos ezzel a szeretettel kapcsolatban Horea és felkelőtársainak elejétől végéig
oly érdekes és végül oly tragikus története a következő:
Volt valamikor egy jó császár és néhány rossz magyar. És ez a jó császár
— mint egyébként az összes császár, aki élt és még élhet — ez a császár
készen állt arra, hogy a románoknak a legnagyobb politikai engedményeket
tegye.. Sajnos, a magyarok rosszak voltak. Feltehető a kérdés, hogy vajon a
jó császárt teremtették a rossz magyarok számára, vagy pedig a rossz magyarokat a jó császár számára. Én úgy hiszem, így is, úgy is. Mit csinálnának
a rossz magyarok, ha nem volna jó császár? Forradalom törne ki. Mit tenne
a jó császár, ha nem lennének rossz magyarok? Nemzeti igazság lenne? És
miután nincs forradalom és nincs nemzeti igazság, arra a következtetésre kell
jutnunk, hogy valóban, éppen annyira a jó császár számára teremtették a rossz
magyarokat, mint a rossz magyarok számára a jó császárt." (333. o.)
Iorga így ragadta meg azt az alkalmat is, hogy saját erdélyi kortársainak
62

gondolkodásmódját kifigurázza, diszkreditálja az Ausztria keretein belül megvalósítani akaró román nemzeti egységet vagy autonómiát. Hiszen olyan fogalmakat is használt, amelyek a 18. századi román népi mentalitásban nem
szerepeltek, de a történeti vizsgálódások irányának kijelölése tudománytörténeti jelentőségű. Persze a kortársak is írtak és beszéltek a népnek a jó császár iránti hűségéről, arról a hiedelméről, hogy a császár jót tenne a néppel,
csökkentené a földesúri terheket, megszabadítaná őket a jobbágyságtól, csak
éppen az urak akadályozzák ebben. lorga viszont a történeti terep fölé emelkedett és érzékeltetni tudta, hogy ezen a terepen bonyolult, különböző pólusok meglétét feltételező rendszer működik, és ezt a játékteret a politikai cselekvést behatároló tényezők figyelembevételével kell leírni. De mint jeleztük,
aktuálpolitikai megfontolásait is beleszőtte az elemzésbe. Ezért nem feszegeti,
hogy a jócsászár-mítosz alapvetően legitimációs probléma, hiszen így az erdélyi románok legitimációs lehetőségeiről, a császárbarátság létjogosultságáról
kellett volna komolyabban szólnia, amit akkor nem tarthatott tanácsosnak.
(Ebben a művében is jelezte, hogy a szenvedélyeket felkeltő újságíró és a
szenvedélyeket uraló politikus szerepét nem tanácsos összekeverni.) (506. o.) Az
elemzés során azonban egyértelműen érzékeltette a különböző törekvések
legitimációjának fontosságát, és ami szintén lényeges mozzanat a múlt megelevenítésének módszerében, mindezt érzelmek nélkül tette. Politikai célkitűzéseinek is ez felelt meg. így kérdőjelezhette meg a Habsburg Birodalom létjogosultságát. A birodalom létértelmének hiányát olvasta ki a történelemből,
ugyanakkor figyelmeztetve arra, hogy az ellenfelet nem kell lebecsülni. „Vannak, akik azt hiszik, hogy ma vagy korábban Bécs nem volt okos. Bécs mindig nagyon okos volt. Volt annyi esze, ami a kevésbé okos nemzetekhez kellett vagy azokhoz, akik nem tudták olyan jól, hogy miként éljenek intelligenciájukkal. Nagyon okos Bécs!" (331. o.) És ezzel vett lendületet lorga, hogy
harciasan szembeszálljon a legendával, miszerint a császár a nemzetek igazságos bírája volt, és külön felkarolta a szegények ügyét. Aligha véletlen, hogy
II. József korára időzítette ezt az eszmefuttatást. A dunai monarchia — írja —
nem is hasonlítható a franciához, amelyet legitimált a francia kultúra, és olyan
keretként szolgált, amelyet aztán a nemzet is átvehetett. Ezzel szemben a
dunai monarchia a keleti előnyomulás politikáját követte, a fejedelemségek
irányában, azokon keresztül. Viszont, ha lorga a 17. század végével kapcsolatban tette volna fel ezt a kérdést, akkor vajon kétségbe vonhatta volna azt,
hogy a török kiszorítása Magyarországról milyen pozitív tett volt? És Erdély
és az erdélyi románság számára nem volt-e gyümölcsözőbb a tartós béke, a
felvilágosult abszolutizmus reformpolitikája? Ezzel szemben a dunai fejedelemségekben a fanarióta rendszer és az állandó orosz—török háborúk az erdélyihez nem hasonlítható balkáni állapotokat éltettek. lorga gondosan kerülte
az alaposabb összehasonlítást. (Az alternatíva, hogy Erdély a két birodalom
között választhatott volna, nem is reális, utólagos konstrukció, figyelmeztetés
a realitások számbavételére.) lorga a birodalom működéséből indult célként
megfogalmazott következtetései felé. „A dunai monarchia dinasztikus állam.
»Osztrák« a kormányzási mód is, egyfajta létezési mód. Az osztrák módszer
abban áll, hogy minimális erőkifejtéssel, és ha lehet, más erőket használva,
a legnagyobb nyereségre szert tenni. Ez az osztrák politika képlete." (335. o.)
Az osztrák állam ellenfelét, a magyar nemest ez alkalommal pedig valósággal
mitizálta lorga. Mert, „ha magyarok kisebbséget alkottak, nemesek voltak, évszázadokon keresztü) gyakorolt hatalmuk tudatában. Elég merész lett volna
63

a szász kereskedő vagy a szegény székely határőr vagy a román püspök, hogy
egyenlőként lépjen fel a diétán a magyar nemesekkel szemben? Nem. Ebben
rejlik az ősök jelentősége: mindegyik érzi, hogy utána következik. Ebben rejlik annak az örökségnek a jelentősége, amit egy nemzet vagy egy osztály
utódaira hagy. Egy ember a benne megtestesülő múlt függvényében az, ami,
és az előtte megnyíló jövő függvényében." (335. o.) Nos, ennek a magyarnak
a sakkbantartására volt szüksége a Habsburg Birodalomnak a románokra.
Ausztria nem érzelmi, hanem érdekközösség. A birodalmi vezetés érthetően
nem szerette a magyarokat, annál is inkább, mert „az erdélyi és a magyarországi magyarok között nem lehet határt vonni". (335. o.) A románok viszont
„a legszámosabbak, a legalávetettebbek és a legműveletlenebbek, olyanok voltak, akiktől nagy valószínűséggel, meg lehetett tagadni bármiféle jövőt", mármint a birodalmi kereteket feszegető nemzeti fejlődés felé mutató jövőt.
(336. o.) Ezért a románokat jól lehetett a magyarok ellen használni. Horeától
indulva máris saját korába érkezett Iorga, amikor arról írt, hogy „volt másoknak ereje és fel is keltek a magyarok ellen és legyőzték őket! Mit tehetett
akkor a császár? Ö maga nem lépett volna közbe, hogy saját kezével terítse
le az ellenséget a kül- és belpolitikában, csak ha erre kényszerítették — és
akkor még megtörtént, hogy nem ment neki jól. Ma is ismétlődő politika ez
és a jövőben is, ha majd ú j II. Józsefet láthatunk, aki a magyar fejét oláh
kalapáccsal üti." (336. o.) És végül a Monarchiával szembeni lojalitás megtagadására szólít, amikor így vonja meg az osztrák politika mérlegét: „Valóban
hasznot húztunk belőle, de a történelmi dolgok meg nem értése az a kívánalom, hogy elismeréssel forduljunk minden felé, most, amikor mást kell tennünk, kizárólag nekünk és önmagunkért." (337. o.)
A Horea-felkelésnek a jelentőségéből semmit sem von le az, hogy végül is
a Habsburg-monarchia társadalom- és országszervező, valamint birodalomépítő munkájának a következményeként robbanhatott ki. „Oka II. József"
(338. o.), de nem azért, mert audiencián fogadta Horeát. Egész rendszere és
politikája játszott közre. A kemény kizsákmányolás és a kiutat kínáló lehetőségek. Iorga nem is csinált általános parasztfelkelést 1784-ből. „Nem általános
román mozgalommal van dolgunk." (345. o.) És többször is kiemelte, hogy
„nem az összes erdélyi romántól indult el a mozgalom, nem azoktól, akik a
legkisemmizettebbek voltak, a legszegényebbek, hanem éppen azoktól, akik
valamiféle gazdasági önállósággal rendelkeztek és politikai törekvésekre alkalmasak voltak." (344. o.) Mert a szerencsétlenekkel gyakran azt tehetsz,
amit akarsz — hangsúlyozta Iorga —, de az elkeseredettekkel nem. így az
érchegységi kincstári birtokokról, „a császár privilegizált nyájából indult el
a felkelés". (339. o.) A sorsfordításra reményt nyújtó lehetőséget viszont az
Erdélyt behálózó határőrségi intézmény kínálta. A mócokat az a hiedelem
hozta lázba, hogy ha a határőrségbe jelentkeznek, akkor cserébe szabadságot
kapnak, mert a császár így akarja. A sajátos helyzet ellenére így is a parasztmozgalmak általános vonulatába illeszkednek az erdélyi fejlemények: „Egy
állandóan elnyomott alsó osztály, amely egy pillanatra sem hiszi, hogy felső
parancs nélkül a szenvedését okozó dolgok állását megváltoztathatja, nem
bírható arra, hogy mozgásba lendüljön csak akkor, ha felmutatják a felkelésre
szólító parancsot, amelyet az egyik uralkodó csoport ad ki a másik ellen."
(345. o.) Horeának nem volt ilyen parancsa, de a császár rendeletére hivatkozott, és ez elég volt. A felkelés terjedését aztán az erdélyi államszervezet tette
64

lehetővé, az, hogy a katonai és a polgári adminisztráció eleve külön életet
élt, érdekeik gyakran keresztezték egymást, egymással szembenálltak.
Megint csak a parasztfelkelések általános tanulságai óvták meg Iorgát
attól, hogy a felkelők magyarellenes, nemességellenes megnyilatkozásait túldimenzionálja, vagy akár azt, hogy Horea Dácia királyának nevezte magát.
„A parasztmozgalmaknak, sokkal inkább mint a városi népi mozgalmaknak a
jellege kétértelmű: könyvekből indulnak és különböző közvetítőkön keresztül
terjednek el a falusiak között, így ami az eszméket illeti, ezek a mozgalmak
eléggé zavaros jellegűek, ordítás ez és nem hang. Miután ebben az ordításban
meg lehet különböztetni a szenvedés és reménytelenség bizonyos hangjait,
tagadhatatlan, de nagyon finom fül kell hozzá, hogy kivehető bennük a koncepció, a terv, a cél is, így ezek úgy magyarázhatók, hogy ki milyen eszméket hoz magával és kit milyen érzések fűtenek." (343. o.) Iorga nem is vállalkozott ennek a paraszti mentalitásnak az elemzésére. (Több mint fél évszázad
múltán Dávid Prodan vállalkozott erre a feladatra, szinte percről percre írva
le az eseményeket. A forrásokat megszólaltató módszerét talán Makkai Lászlóhoz szóló dedikációja jellemzi a legjobban, amikor úgy ajánlotta hatalmas
kétkötetes művét, mint „egy históriát, amint az ő maga tanúságot tesz".)
Iorga 1784 konkrét elemzése során nem is próbálkozott a történelem üzeneteinek olyan típusú formába öntésével, mint amilyenre már több példát
hoztunk fel. Metatörténeti fejtegetések helyett inkább egyre gyakrabban vont
le aktuálpolitikai következtetéseket, vagy inkább saját korának adott tanácsokat. Így, amikor azzal zárja a Horea-felkelés bemutatását, hogy „mily szomorú, hogy ez a világ olyan, amíg nem sikolt az igazság, nem veszik számba,
és nem elégítik ki, amíg nem üt" (348. o.), akkor tulajdonképpen a módszerváltásra tett pontot. A nemzeti eszme harcos historizáló képviselője helyett
egyre inkább a harcos politikus veszi át a szót. Művének kordokumentumértékét ez csak emeli. Meglátásainak értékéből semmit sem von le. Az olvasmányélményt pedig csak fokozza az, hogy a nacionálkommunista történetírás
a román történelemnek ezt a szakaszát is homogenizálni akarta, míg Iorga
az irányzatok és jelenségek sokszínűségét mutatja be. Annak az áhítatnak
vagy az egyes történeti személyek — mint a Hunyadiak — jelentőségét nacionalizáló furfangnak, ami a középkor megelevenítését olykor jellemezte,
nyomát sem találjuk. A 18. század végétől gyakorlati politikusként ítélkezik,
értékszempontként a népszolgálat, a nemzetépítő gyakorlati munka és a politikai ügyesség valamiféle — az ösztönösség által összefogott — együttesét alakítva ki. Ennek a nemzeti öncélúságnak a jegyében nem csak azokat a román
törekvéseket marasztalja el, amelyek valamiféle kettős lojalitást — a hazával
és a nemzetiséggel szemben — céloztak, hanem mindenkit kritikával illetett,
aki az általa kívánatosnak tartott vonaltól vagy inkább magatartásformától
eltért. Igazában senki sem felelt meg eszményeinek, hacsak nem éppen maguk
a magyarok, bár „minden magyarok és minden románok között, és minden
időkben kibékíthetetlen az antagonizmus" (427. o.), és most valóságos „szerencsétlenség számukra az, hogy nemzeti érdekeiket csak a törvény megszegésével
tudják szolgálni". (525. o.) Viszont a magyarok példákat kínáltak. Kossuthot és
Petőfit természetesen leszlovákozta, hogy aztán azt, amit furor hungaricusnak
nevezünk, szenvedélyesen ecsetelje. Az erdélyi románoknak „sajnos nem volt
— Andrei Mure?anunak néhány nemzeti energiát hordozó dalán kívül —
olyan irodalma, mint a Vörösmartyé vagy Petöffyé [!], ez a romantikus irodalom, régi és új, amelyet lángoló képzelet, tettre serkentés és esztelen me65

részség, patriotizmus és nacionalizmus jellemez, amiből a magyarok számára
életre kelt az 1848-as mozgalom. Azok, akik a harcban életüket adták a magyar függetlenségért, ebben nőttek fel, ez a költészet nevelte őket, amelynek
a magyarok talán nemzeti létüket köszönhetik, miközben államszervezési törekvéseiknek is volt bizonyos értelme. A klasszikus iskola is, amely azért nem
volt annyira klasszikus, a romantikus iskola is, és főleg a forradalmi politikai
iskola játszott közre annak a magyar nemzeti közszellemnek a kialakulásában,
amely egy egész társadalmat lelkesített. A szokásos történeti értekezések kopott lapjai alapján nem lehet számot adni arról, hogy milyen viharos lelkesedés kerítette hatalmába az 1848—49-i magyar társadalmat, és arról sem, hogy
a magyarok veresége miért hozott mégis gyümölcsöket, miközben vannak
meddő győzelmek —, miközben nem az az eredmény a döntő, amelyet egy
mozgalom valamely szakaszában elér, hanem az a morális tőke, amelyet a
nemzet életének lényeges cselekedeteibe magával visz. Ez a morális tőke nem
vész el, örök gazdagságot jelent. Csak olvastassanak el Jókainak a regényei,
később írta őket, mégis megkapóan tükrözik ezt a lelkiállapotot!" (480. o.)
A csodálat őszintesége — úgy látszik — elfeledtette Iorgával azt, amit
korábban írt: „A magyar napjainkig feudális maradt és nem tud elszakadni
a feudális mentalitástól: egyesek jobbágyok maradtak, mások földesurak, korbáccsal a kézben." (334. o.)
Amíg a magyar nacionalizmus indulatában példát lát, a magyar politikai
magatartásformákat elutasította, igaz árnyaltan nem is vette őket közelebbről szemügyre. Saját korának erdélyi román politikusait, többek között Iuliu
Maniut abban marasztalja el, hogy neveltetésüknél fogva maguk is átvettek
valamit a dzsentri politikai világból, bár „teljes erőbedobással harcoltak ellene". (512. o.) És itt már a regáti politikusok és az erdélyiek majdani ellentéteit is tetten érhetjük. Maniu „fundamentális demokratizmusa" — hogy Vlad
Georgescu minősítését idézzük, aki alapvetően a Kárpátokon túlról ítélte meg
az erdélyi történelmet 21 — tudjuk, nem tetszett a regáti oligarchiának, és
Iorga integratív nacionalizmusa sem hidalhatta át a majdani ellentéteket. De
akkor még pontosan nem tudhatta, mit hoz a történelem. Egyelőre a nemzetnevelésben látta a fő feladatot: „Azzal a meggyőződéssel zárjuk munkánkat,
hogy a román nép nemzeti erőinek nevelését célzó műnek még a kezdeteinél
vagyunk és — váratlan és gondviselésszerű változásokon kívül — nem várhatunk semmi jót és biztosat, ami gyors normális fejlődést tenne lehetővé, csak
miután ezeknek a nemzeti erőknek a nevelése tetté válik." (513. o.)
Aligha vállalkozhatunk arra, hogy pontosan lemérjük, mit tett Iorga eme
műve a nemzetnevelés érdekében. Hallgatósága, hiszen a két könyv alapjaként
egyetemi előadásai szolgáltak, nyilván itta szavait, önéletírásában említést tett
arról, hogy egyszer megjelent a királyné is, de többet nem tudhatunk meg,
mert kipontozták az 1976-os kiadásból22, a régibe pedig nem sikerült betekintenünk. A rituális történetírás jegyében született utószóból sajnos, a két kötet
fogadtatásáról, szakmai visszhangjáról nem tudunk meg semmit.
De maga Iorga egész életműve is még erősen feltáratlan. így még jóformán azt a kérdést sem tehetjük fel, hogy miért választotta egyik fő kifejezési
formának a paradoxont. A paradoxonok gazdag tárháza viszont valósággal kiprovokálta a iorgai életműhöz való viszonyulások eltérő módozatait. Egyrészt
vad indulattal támadták, másrészt dicshimnuszokkal övezték, de sokan né66

mán elfordultak tőle. Az első világháborút követő kor identitásválságaiban
sem a transzcendencia igézetében tájékozódók, sem az objektivitás eszményét
megvalósítani akaró racionalisták nem találhatták meg Iorga életművében az
arkhimédészi pontot. Jellemző, hogy Mircea Eliade 1927-ben „Iorgát olvasván"
címmel cikksorozatot kezdett, amelyben először Iorga életművének tanulmányozásával foglalkozó intézet felállítására tett javaslatot, aztán egyre inkább
úgy látva, hogy a Mester géniusza rendszertelen, elkezdte kimutatni, hogy
nem tanulmányozza az újabb szakirodalmat, filozófiai műveltsége sem mély, és
miután mindezt támadásképpen értékelték, abbahagyta az elemzést.23 Ekkortájt döbbent rá Eugen Lovinescu, hogy Iorga „impresszionizmusa a valóságban
türelmetlen fanatizmus". 24 Az 1930-as évek második felében azonban már új,
harcias történésznemzedék lépett a színre, amelynek egyik vezéregyénisége,
Constantin C. Giurescu több kismonográfia-számba menő füzetet szentelt Iorga
tárgyi tévedéseinek, túlzó megállapításainak.
A magyar történészek nemzeti okokból nem kerülhették meg Iorgát. Először a fiatal Miskolczy Gyula írt rövid recenziót arról, ahogy Iorga magyar
történeti szintézisében a jó részletkutatások és meglátások mellett politikai
meggyőződésének rendeli alá a történetírást 25 — nyilván nagy történészeink
akkor is azt a taktikát követték, hogy a kényes feladatokat fiatalokra bízták.
Nem nyitott termékeny dialógust Iorga és Tamás Lajos cikkváltása a román
nép és kultúra egységéről a budapesti francia folyóiratban sem.26 Sőt a vita a
végén eldurvult, és Iorga a szerkesztőhöz intézett levelében már arról írt, hogy
a kontinuitás vitatása mögött a nemzetek közötti békebontás szándéka húzódik meg.27 Aztán 1936-ban Domanovszky Sándor, válaszként Iorga egyik ellene
intézett vádaskodó bírálatára, írt vaskos pamfletszerű könyvet a román történésznek olykor a magyar történelmet illető tévedéseiről és magyarellenes
megnyilvánulásairól. 28 Egymás erényeinek gondos elhallgatásával folyt aztán ez
a vita. Jellemző, hogy Domanovszky Sándor az Egyetemi Könyvtárból kikölcsönözte Iorgának egyik legsikerültebb művét a délkelet-európai fejlődés és
életformák közös vonásairól,29 amelyet éppen a balkáni marakodások ellen és
megbékélés érdekében írt, messzemenően mérsékelve saját nacionalizmusát,
nos, ezt a munkát a magyar vitapartner nem is említette. Annál inkább szemelgetett „Az erdélyi és magyarországi románok történetének" francia és német kiadásának gazdag anyagából. A magyarellenes, nacionalista Iorgára volt
szüksége.
Iorga magyar megítélésében többet hozott a román „új iskola" magyar
kortársainak ismertető munkája. Aligha kétséges, hogy fiatal román kollégáikkal való nemzedéki szolidaritás is vezette őket a nemzeti és szakmai szempontok mellett, de egyébként éles kritikájukban igyekeztek kiemelni Iorga
erényeit is.30 És Gáldi Lászlónak két remekbe sikerült — magyar és francia —
megemlékezésében a magyar történészek tisztelgését is dokumentálhatjuk, a
szakmai vitákat áthidaló emberi szolidaritást. Még akkor is, ha a magyar
esszében több a kritikus hang és a franciában több az elismerés. Az őszinte
emberi megrendülés adta Gáldi kezébe a tollat, és a felháborodás vezette. így
kezdte Iorga című esszéjét: „Mikor gyilkosai gondosan ápolt hosszú szakállát
és golyóktól átjárt robusztus testét az országúti árok sarkába taszították, bizonyára eszükbe sem jutott, hogy nem csak a Vasgárda egyik elszánt, meg
nem alkuvó ellenségét tették el láb alól, hanem egyszersmind Románia történetének egy immár lezárt korszakát ölték meg. Mert ma, amint dicstelen halállal eltűnő alakjára tekintünk, határozottan. érezzük, hogy Iorga több volt,
67

mint történész, költő, szónok, irodalmi vezér és politikus: erényeivel és hibáival, képességeivel és fogyatkozásaival egész korszakot testesített meg, a
legfeltűnőbb képviselője egy, a mai román politika szempontjából valósággal
halálraítélt eszmevilágnak." Gáldi László természetesen a magyar történetírás
és a saját kifinomult ízlésű irodalomtudósi nézőpontjából mutatta be a fény
és árnyék játékát Iorga életművében, annak tudatában zárva esszéjét, hogy
„jut majd egy golyó Iorga gyilkosainak is".31 A francia megemlékezésben
visszafogottabb a magyar szempontból kifejezésre juttatott kritikus hang, bár
úgy jelezte Domanovszky munkáját, mint Iorga művének első „tudományos
kritikáját", és hangsúlyozta, hogy a román történész „tudományos propagandatevékenysége" saját kortársai előtt is lejáratta hitelét. Utolsó mondatában golyót sem ígért: Iorga „mindvégig azoknak a barátságoknak az ideológiájában
élt, amelyek, 22 éve, megteremtették Nagyromániát, és mihelyt ez a homokra
épített, ellenségektől körülvett építmény egy részében összeomlott, a romok
maguk alá temették robusztus alakját, lengő szakállával, amely, azt mondhatni, egy egész korszak szimbóluma volt."32
Ennek az esszének talán a mély emberi üzenetét is megértették Romániában. „Megadatott nekem — írta Iorga egyik, az ú j iskolához is tartozó, ám
mégis hű tanítványa, Gheorghe I. Brátianu, akit aztán 1950-ben vertek agyon
a börtönben —, hogy ellenségeink és övéik folyóiratában (Nouvelle Revue
de Hongrie, 1941. január) hatalmas művéről elismerő, tisztelgő megemlékezést
olvassak, anélkül, hogy akkor, egyetlen román kiadvány meg merte volna
említeni." Brátianu, aki azért célzatosan is említette Gáldi cikkét, a nemzeti
eszményekért küzdő Iorgát mutatta fel, de hangsúlyozta, hogy még nem jött
el az ideje az alaposabb értékelésnek, hogy „lássuk, mit jelentett nemzetünk
mozgalmas életében". 33 Nem véletlen, hogy máig sem született Iorgáról életművéhez méltó monográfia.
1941-től 1946—47-ig színvonalas esszékben idézték fel az írót, a medievistát, a moralistát, a bizantinológust és mindenekelőtt a mártírt. Aztán jött a
véres szájú elhallgatás kora, majd az 1960-as évektől az újrafelfedezés örömének lehetünk tanúi. Átfogó tudományos elemzésre úgy került sor, hogy egyben az elmélyültebb megközelítést a hatalmas forrásanyag kiadásától tették
függővé.34 Ugyanakkor jobban látjuk már helyét a századforduló román történetírásában 35 , és művének egy-két mozzanatát sikerült néhány reprezentatív
kelet-európai nagy történészegyéniség módszerével összehasonlításban jellemezni, úgy, mint a győztes nacionalizmus termékeit. 36 Az összehasonlító módszer jelzi a Iorga-kutatás perspektíváit. Reméljük — mi magyarok és románok — túl vagyunk az egymás múltjának befeketítését célzó korokon. Vizsgálódásainkban Iorga már nem lesz a magyarellenesség karikatúrája vagy
prófétája, hanem egyik szereplője lesz annak a korszaknak, amelyet találóan
az újkori Európa harmincéves háborújaként jellemeztek, hatalmas életművében pedig a tudomány és politika felfejtése mindannyiunk okulására szolgál.
„Az erdélyi és magyarországi románok történetének" újrakiadása számunkra
elsősorban ezért nyereség.
JEGYZETEK
1. Emilé Turdeanu: L'oeuvre de Nicolas Iorga. Revue des études roumaines, 1965.
22. (Szemlénk során a gazdag Iorga-irodalomból elsősorban azokat a munkákat
említjük, amelyekből idéztünk.)
68

2. Nicolae Iorga: Contra dupmäniei dintre napii. Români fi XJnguri. Bucureçti,
1932. 30.
3. Ion Negoiçescu: Unirea de la 1918 — väzutä astäzi. Dialog, 1988. nov.—dec.
4. Virgil Nemoianu: Un prodigios román — Nicolae Iorga. Agora, 1987. 1. sz. 211.
5. Nicolae Iorga: O viapa de om a;a cum a fost. (Bucureçti, 1976.) című mű előszavában idézi Valeriu Râpeanu Iorga emlékirat-feljegyzéseiből. (XXI. old.)
6. Nicolae Iorga: Cugetäri. Bucureçti, 1972. 90.
7. Gáldi László: Iorga. Magyar Szemle, 1941. 1. sz. 46.; Constantin C. Giurescu:
Pentrv, „vechea pcoala" de istorie. Bucureçti, 1937. 49.
8. Nicolae Iorga: Generalitäpi eu privire la studiile istorice. Bucureçti, 1944. 348.
9. Barbu Theodorescu: Nicolae Iorga. Bucureçti, 1968. 262.
10. Fernand Braudel: L'identité de la France. Espace et Histoire. Paris, 1986. 10.
11. Perry Anderson: Passages from Antiquity to Feudalism. London, 1978. 223.
12. Alexandra Philippide: Origine a Romînilor. I. Iaçi, 1925. 781—804.
13. I. Tóth Zoltán: Iorga Miklós és a székelyek román származásának tana. Kolozsvár, 1941. Vő. Nicolae Iorga: Considerapii noi asupra rostului Secuilor. Bucureçti, 1939.
14. R. W. Seton-Watson : Histoire des Roumains. Paris, 1937. 65—66.
15. N. Jorga: Geschichte des Rumänischen Volkes im Rahmen seiner
Staatsbildungen. Gotha, 1905. 372.
16. Miskolczy Ambrus: A történelmi szolidaritás forrásvidékén. Üj Erdélyi Múzeum, 1990. 1—2. sz.
17. David Prodan: Supplex Libellas Valachorum. Bucureçti, 1967. 85.
18. Nicolae Iorga: Lupta ftiinpificä împotriva dreptului românesc. Bucureçti, 1938.18.
19. Miskolczy Ambras: „A reformáció jegyében"? (Az 1648-i gyulafehérvári román
Újszövetség másodkiadásáről.) Üj Erdélyi Múzeum 1991. (megjelenés alatt).
20. Zenovie Pâcliçanu: Corespondenpa din exil a episcopului Inochentie Micu Klein.
Bucureçti, 1924.
21. Vlad Georgescu: Istoria Românilor de la origini pina ín zilele noastre. Oakland,
1984. 249.
22. Iorga: O viapä, 481.
23. Mircea Eliade: Autobiography. I. New York, 1987. 118.
24. Emil Lovinescu: Serieri. II. Bucureçti, 1970. 27.
25. Gyula Miskolczy: Nicolas Iorga: Die Madjaren, dans Weltgeschichte begr.
v. Hans F. Helmolt. Revue des études hongroises, 1923. 91—95.
26. Sur l'unité de la nation roumaine. Une réponse et une réplique par Nicolae
Iorga et Lajos Treml. Nouvelle Revue de Hongrie, 1933. jan.—máj. 468—474.
27. Iorga levele Balogh Józsefnek (1933. március 1.) OSZK Kézirattár. Fond. 1.
1584.
28. Alexandre Domanovszky: La méthode historique de M. Nicolas Iorga (A propos
d'un compte rendu). Budapest, (é. n.).
29. MTAK Kézirattár, Ms. 4531/2. V.
30. Elekes Lajos: A román történetírás válsága. Századok, 1940.; Makkai László:
A román történetírás új iskolája. Századok, 1938.; Uő.: A román történetírás a
két világháború között. Hitel, 1943.
31. Gáldi: Iorga, 43., 47.
32. Ladislas Gáldi: Nicolas Iorga. Nouvelle Revue de Hongrie, 1941. jan. 72.
33. Gheorghe I. Brätianu: Nicolae Iorga. Revista Fundapiilor Regale, 1941. 4. sz. 3.
34. William O. Oldson: The Historical and Nationalistic Thought of Nicolae Iorga.
New York, 1973.
35. Alexandra Zub: De la istoria criticä la criticism. Bucureçti, 1985.
36. Niederhauser Emil: Négy arckép. Történelmi Szemle, 1980. 4. sz.

69

N. SZ. DERZSALJUK

„ Ő k nem okolhatók,
hogy ebbe a helyzetbe kerültek"*
A MAGYAROK SORSA UKRAJNÁBAN
A MÁSODIK VILÁGHÁBORÚ ÉVEIBEN
Számos oka van annak, hogy Magyarország Németország szövetségeseként
vett részt a második világháborúban. A versailles-i egyezmények revíziója,
melyet Németország nem csak a saját javára, hanem a magyar állam érdekei
alapján is végzett el, az utóbbit Németország természetes szövetségesévé tette.
S úgy illik, hogy a szövetséges e gesztusra kölcsönösséggel válaszoljon. Magyarország azok oldalán vett részt a háborúban, akik teljesítették a magyar
nép vágyait. A történelemben aligha találunk példát arra, hogy egy ország
politikájában szembehelyezkedjen azon államokkal, amelyek érdekeit védték.
Magyarország 1919 utáni állami berendezkedése szocialista- és bolsevikellenes elveken alapult, és erősen szovjetellenes beállítottságú volt. A Szovjetunió szemszögéből Horthy rendszerét azok testesítették meg, akik megdöntötték a magyar Kommünt, s ezért ellenségesen viszonyult Magyarországhoz.
A Szovjetunió társadalmi anomáliáit, Sztálin bűnös bel- és külpolitikáját
főként a 30-as években Magyarországon negatívan fogadták, illetve Sztálinellenes lépések megtételére késztették. Európa védelme a sztálini bolsevizmustól, a keletről jövő fenyegetés felszámolása, a szellemi védekezés eszméje nem
mítosznak számítottak, hanem a 30-as évek realitásait tükrözték.
A háborús években Magyarország katonapolitikája zömmel Ukrajnára
összpontosult, és ott valósult meg. Németország más szövetségeseitől eltérően
Magyarország nem igyekezett területeket elcsatolni a Szovjetuniótól, nem keresett életteret Keleten, nem volt vétkes Ukrajna gyarmatosításában. Az Ukrajnában állomásozó magyar csapatok nem folytattak olyan tevékenységet,
amely az ukrán nép, mint nemzet megsemmisítésére irányult volna.
Tevékenységük nem volt összehasonlítható Oroszország politikájával, amely
a nagyhatalmi sovinizmus hordozója volt, és a szocialista világforradalomtól
vezérelt küldetéstudat következményeként — megfosztva az ukrán népet történelmétől, fejlődésének feltételeitől, kultúrájától és nyelvétől — megvádolta
Ukrajnát, hogy gyarmatosította Oroszországot, és fennkölten hirdette fölényét
* Az írás szerzője N. Sz. Derzsaljuk, az Ukrán Tudományos Akadémia Történettudományi Intézetének tudományos főmunkatársa, a történelemtudományok kandidátusa.
70

az ukrán néppel szemben. Ukrajnát nem a német és a magyar csapatok katonai tevékenysége hozta siralmas állapotba, hanem Oroszország azt megelőző
birodalmi politikája. Ukrajna rabságba taszítására nem a háborús években,
hanem a békeidőben került sor, s ebben nem a német és magyar csapatok
okolhatók, hanem a cári Oroszország.
Sehol sem láthattak a magyarok annyi nyomorúságot, szalmatetős viskót
és koldusbotra juttatott parasztok tömegét, mint Ukrajnában. S mindezt e gazdag földön! A parasztság jogfosztott helyzetét a szövetkezeti-kolhoz rendszerben nem lehet másnak nevezni, mint jobbágyságnak. Ukrajna megszállása
nem okozott a parasztságnak akkora kárt, mint a sztálini kollektivizálás: az
előbbit ugyanis nem kísérte a nép éhhalála, örök időre szóló szibériai száműzetése, nem voltak tömeges megtorlások, mint a háború előtti, illetve az azt
követő években. A megszálló hatóságok nem sorolták Ukrajna parasztságát
— a lakosság 80%-a! — a megsemmisítésre ítélt ellenség közé, amire Sztálin
és vezetésének politikájában sor k e r ü l t . . .
Egy népet nem lehet kétszer rabigába hajtani, mint ahogy nem lehet felszabadítani sem.
A 30-as években Ukrajnában a világtörténelemben eddig hallatlan népirtás történt. 1926-tól 1939-ig a Szovjetunióban 12 millió ukránt pusztítottak
el. (A mesterségesen előidézett éhínség 1932/1933-ban 7-8 millió embert vitt
el, a többiek a 30-as évek retorzióiban pusztultak el.) A megszállás megállította Ukrajna lakosságának céltudatos és tömeges kiirtását.
Ám a megszállás sem hozott olyan változást, amelyet sokan vártak. Az
ukrán állam létrehozására irányuló törekvés jóváhagyása Németország terveiben nem szerepelt. Míg Moszkva egységes és oszthatatlan birodalmi politikát folytatott, addig Berlin kizárólag gazdasági és katonai szempontból vizsgálta Ukrajnát. Mindkét totalitárius rendszer (a bolsevik, majd a náci) Ukrajnában egyazon célt követett: uralmának határtalan biztosítása, Ukrajna gazdasági és munkaerő-tartalékainak teljes alárendelése Moszkvának, illetve Berlinnek, az ukrán nép megfosztása szuverenitásától, törvényes jogaitól.
Mindezek mellett a Németország által Ukrajnában létrehozott „új rendnek" megvoltak a maga sajátosságai. Ukrajna lakossága sokkal könnyebben
megtehette azt, hogy nem teljesítette az adózási kötelezettségeit és nem szállított mezőgazdasági termékeket a németeknek, mint a szovjethatalom évei
alatt. A parasztságnak sokkal több mezőgazdasági terméke volt a megszállás
éveiben, mint előtte és utána. Így nem lehet csodálkozni azon, hogy 1944 tavaszán Ukrajnában azt a gabonát vetették el, amelyet az 1942—43-as években
arattak le és őriztek meg. Sőt, 1943—1944-ben a kolhozparasztok több millió
tonna gabonát és mezőgazdasági terméket adtak át a Vörös Hadseregnek.
Ezeket a tartalékokat a megszállás éveiben gyűjtötték össze. Az újjáépíttetett
kolhoz-szövetkezeti rendszert, mint a háború előtt is, több évtizeden át könyörtelenül kizsákmányolta Sztálin rendszere.
Végül is súlyos veszteségek, hibák és szenvedések árán Ukrajnában megértették: az ukrán nép érdekei attól függenek, hogy ő maga milyen mértékben kész az államiságra. A független államiság biztos garanciájává Ukrajna
társadalmi és politikai erői konszolidációjának megteremtése, az ukrán kormánynak alárendelt állami intézmények és fegyveres erők létrehozása válhat.
Az ezzel kapcsolatos kérdést a legkevésbé lehet a külső erők segítségével
megoldani.
A háborús években számos magyar sorsa közvetlenül Ukrajnához kötő71

dött. Ebben az időszakban három kategóriába tartozó magyar állampolgár
volt Ukrajnában: katonák, hadifoglyok és internáltak. A becsült adatok szerint a háborús és az azt követő első években Ukrajnához megközelítőleg
1 millió magyar sorsa kötődött. Közülük több tízezren különféle körülmények
közepette — a harcok során, betegségekben, illetve a sebeiktől — pusztultak
el idő előtt. S örökre ukrán földön maradtak jeltelen tömeg-, illetve különálló sírokban, ö k valamennyien a háború ezen időszakának résztvevői, és így
áldozatai voltak.
Mélyen meggyászoljuk azt, kit a saját földjén ér a halál, de egy idegenbe
veszett katona vagy civil halála kétszeres gyásznak számít a rokonok és a
hozzátartozók számára. Mindig tragédia a katonák tömegeinek és a lakosságnak a pusztulása a háborúban, ő k nem okolhatók, hogy ebbe a helyzetbe
kerültek, hiszen ők az állam politikájának végrehajtói. így a népnek rendelkeznie kell azzal az emberi joggal, hogy megsirassa a háborúból vagy fogságból vissza nem tért állampolgárait.
1941—43-ban Ukrajna északi körzeteiben 50—100 ezer fős magyar fegyveres erő (4—6 gyalogos hadosztály) teljesített megszálló szolgálatot. Feladataik közé tartozott a vasúti szállítás, a közutak biztosítása, a Wehrmacht hátországának, kommunikációs vonalainak védelme, a partizánok és a szabotőr
csoportok elleni harc. Eleinte úgy tervezték, hogy ezek a csapatok kizárólag
őrszolgálatot látnak el, és nem teljesítenek harci feladatokat. Ezért e csapatok
létszáma nem volt feltöltve, rosszul voltak felfegyverezve, bennük számos
újra besorozott obsitos, illetve tartalékos szolgált. Miután azonban megjelentek a partizánok, a magyar csapatok kénytelenek voltak harci feladatokat is
teljesíteni.
A Moszkvából jól támogatott partizánmozgalom elpusztíthatatlannak tűnt.
A megszállók képtelenek voltak elszigetelni, illetve megvédeni a békés lakosságot a partizánok tevékenységétől. A békés lakosság egyformán félt a partizánoktól és a megszálló hatóságoktól. A saját érdekeik védelme, az egyikkel
vagy másikkal szembeni ellenállás büntetéshez vagy agyonlövéshez vezetett.
Mindazok, akik együttműködtek az új hatósággal vagy a partizánokkal, terrornak és leszámolásnak tették ki magukat az ellenkező oldal részéről. A legjobb
álláspont a semlegesség és a kivárás volt.
Az 1942—43. években a magyar csapatokat nagyon gyakran a partizánok
ellen vetették be, amely súlyos veszteségeket okozott mindkét oldalon. A helyzet igen gyakran fajult odáig, hogy még foglyokat sem ejtettek, hanem helyben agyonlőtték őket. A magyar katonák és a partizánok életének legtragikusabb pillanatai a mindkét fél által végrehajtott mészárlások voltak. Nem volt
ritka az olyan eset, amikor az egyes magyar zászlóaljak a hosszú téli büntető
hadjáratok közben elvesztették személyi állományuk 30—40%-át (halottak, sebesültek, betegek). A partizánosztagok az ilyen ütközeteket követően gyakran
befejezték tevékenységüket, így az életben maradottak maroknyi csoportjai
a brjanszki erdőkbe vették be magukat. A súlyos harcokban életüket vesztetteket gyakran a sűrű erdőkben temették el, s kis idő múlva e sírok helyét
már a feledés homálya borította.
Ám az ilyen esetek kivételnek számítottak. A magyar csapatok parancsnoksága a legszigorúbban ügyelt arra, hogy a harcokban életüket vesztett,
illetve a sebesülésük következtében a tábori kórházakban elhunyt magyarokat
a megszálló hadosztályok törzsei mellett külön erre a célra létrehozott temetőkben helyezzék örök nyugovóra: Konotopban, Nyezsinben (102. hadosztály),
72

Poltavában, Jagotinában (103. hadosztály), Csernyigovban, Sosztkban (105. hadosztály), Harkovban, Szeredinye-Budában (108. hadosztály), Berdicsevben,
Vinnyicában (121. hadosztály), Proszkurovban (Hmelnyickij), Umanyban (124.
hadosztály). A magyarok temetkezési helyei rendszerint ugyanott voltak, ahol
a Wehrmacht-katonák és tisztek, valamint Németország más szövetséges államainak temetői. Ez az állapot világosan nyomon követhető volt például a kijevi temetéseknél. Ide a német megszálló csapatok parancsnoksága, az ukrajnai ú j rendszer adminisztrációja települt. Itt működtek a súlyosan beteg és
sebesült katonák számára létesített állandó kórházak is. A katonai kórházakat
Kijev egészségvédelmi intézményeibe telepítették. Gyakorlatilag minden nagy
kórházba került katonai kórház: ezek közé tartoztak a pecsorai, a donyecki
kerület, a sevcSenkói kerület kórházai, valamint a Kijev környéki kórházak
(Puscse-Vogyica, Koncsa Zaszpa). Több ezer katona halt meg sebesülés és megbetegedés miatt Kijev körzetében, akiket több helyen, az erre külön létrehozott temetőkben temettek el. A nem pontos adatok szerint ezek a temetők
a mai bútoráruház körzetében, a Druzsba narodov sugárúton, Puscse-Vogyicában, Szircben (Rizsszkaja utca), Darnyicában (a jelenlegi Kijev harkovi kerülete) voltak.
A Szovjetuniót megszálló csapatok temetőiből egy sem maradt meg. Azokat rendszerint, miután a területet a szovjet hadsereg felszabadította, az azt
követő első hónapokban lerombolták. E tettek indokai azokban az időkben
érthetőek voltak, de ötven év elteltével e probléma meg nem értése csak
részben fogadható el. Minden halottat emberi módon, a keresztény rítus és
erkölcsi tanítások normái szerint kell eltemetni. Érthető, hogy a temetők és
főleg a sírok helyrehozatala lehetetlen, a halottakról szóló adatok pótolhatatlanok, ám méltó lenne egy szimbolikus jel felállítása azon magyarok emlékére, akik az életüket veszítették a második világháborúban a keleti fronton,
így annak áldozatai lettek.
Természetes, hogy a keleti fronton bevetett magyar katonák csak az esküjükben foglalt kötelezettségüket teljesítették: ott voltak, ahová a parancsnokaik küldték őket, végrehajtották azokat a parancsokat, amelyeket kiadtak
nekik. Közöttük olyan kategóriába tartozó katonák is voltak, akik maradéktalanul teljesítették a harci parancsokat, és tevékenységüket számos véres
epizód fémjelzi. Tetteik azonban nem jogosítanak fel arra, hogy azok alapján
a Szovjetunióban harcoló magyar csapatok egészének magatartását értékeljük,
és annak megfelelő szovjet állampolitikát alakítsunk ki Magyarország vonatkozásában.
Meg kell jegyeznünk: a csapatoknál nagyon sokan voltak olyanok, akik
ellenezték a háborút, a náci politikát, s akik arra törekedtek, hogy a magyar
csapatok ne vegyenek részt a megtorló akciókban, követelték kivonásukat, illetve hazahívásukat a szovjet területről. 1942—1944-ben Ukrajnában a magyar
csapatok 12 harci egysége tagadta meg a német hadvezetés olyan parancsainak végrehajtását, amelyek nem csak a partizánok elleni megtorló akciókra,
hanem a békés lakosság ellen irányultak. Közéjük tartozott a 19. gyalogosezred, valamint a 12. gyalogos hadosztály parancsnoksága. Némely személyek
nyüt, háborúellenes tevékenységet is folytattak. A háború ideje alatt a magyar hadsereg hadbíróságai háborúellenes tevékenységért, illetve államellenes
politikáért 1400 személyt ítéltek halálra, az ügyek zöme azokra vonatkozott,
akik Ukrajnában állomásoztak.
A partizánosztagok parancsnoksága, értékelve a magyar csapatok tevé73

kenységét, helyesen mutatott rá arra, hogy két kategóriába tartozó magyar
egység tevékenykedett akkoriban. Az első — jól felkészített egységek, amelyek aktív harcot folytattak a partizánok ellen, biztosan védték a hátországot
és a kommunikációs vonalakat a diverzióktól és a szabotázsoktól, és komoly
katonai erőt képviseltek. A második — rendszerint rosszul felfegyverzett, roszszul feltöltött egységek, nem jelentettek veszélyt a partizánok számára, nem
akartak harcolni sem a partizánok, sem pedig a németek ellen. Egyet akartak — a mielőbbi hazahívásukat.
A háborúban számos magyar hazafi állt át a partizánokhoz, és sikeresen
harcolt a megszállók ellen. Az ukrajnai partizánmozgalomban több mint 500
magyar vette ki aktívan részét az antifasiszta harcokban. Egyedül Kovpak
összevont partizánegységében több mint 100 magyar szolgált. A magyar partizánok zöme a harcokban vesztette életét vagy betegségekben halt meg. Sírjuk helye ismeretlen. Hőstetteiket pontosan rögzítették a partizánosztagokra
vonatkozó anyagok és a volt bajtársak visszaemlékezései.
Emberileg megrendítő volt az a pillanat, amikor egy magyar partizán, az
1944 márciusában megölt Máté János — sírját csak 1987-ben sikerült megtalálni — leánya és unokája 1988-ban Volinyba érkeztek. Leánya alig találta
meg a hála szavait, hogy meglelték édesapja sírját, ápolják azt, és emlékeznek
rá volt partizánbajtársai. Ez azonban sajnos ritka eset. A sírok többsége eltűnt.
A 2. magyar hadsereg tragikus sorsa szintén szoros kapcsolatban áll Ukrajnával. 1943 februárjában és márciusában a szétvert hadosztályokat kaotikusan vonták vissza Ukrajna északi körzeteibe. 1943 telén a Voronyezsből Zsitomirba vezető utat a magyarok százainak holtteste borította, akik sebeikbe
haltak bele, megfagytak, vagy a partizánokkal lezajlott ütközetekben veszítették életüket. Az elpusztultaknak sebtében ásták meg a sírját, így azok nem
is maradtak meg. Azonkívül a 2. magyar hadsereg mellé politikailag megbízhatatlanokból és zsidókból álló munkaszolgálatos zászlóaljakat rendeltek (50
ezer fő). Sorsuk tragikus volt: majdnem háromnegyed részük a Szovjetunióban vesztette életét. Nem volt könnyebb a több munkaszolgálatos zászlóalj
sorsa sem, amelyeket a háború során Ukrajnába küldtek.
A háborúban több ezer hadifogoly került a Szovjetunióba. 1942 végére
számuk 10 ezer fő volt, 1944 szeptemberére (a szovjet hadsereg magyar területre érkezésének előestéjén) számuk elérte a 100 ezer főt. De ezek az állapotok komolyan megváltoztak, amikor a szovjet csapatok Magyarország területére értek, és a harci tevékenységük körzetébe békés lakosok kerültek. Az
1944 októberétől 1945 áprilisáig terjedő időszakban a magyar hadifoglyok, valamint a Szovjetunióba vitt magyarok száma megnövekedett: az egyes adatok
szerint 900 ezer főről volt szó, mások szerint számuk 400—500 ezer. A legtöbbjük nem hadifogoly, hanem Magyarországról internált polgári személy
volt, akiknek semmi köze nem volt a katonai tevékenységhez. A tragédia abban rejlik, hogy többségük a szögesdrót mögött pusztult el. A Szovjetunióban
fogságban volt magyar katonák közül 150 ezer halt meg vagy pusztult el,
az elpusztult internáltak száma viszont elérte a 200 ezer főt.
A hadifoglyok vagy internáltak sírjainak nyoma sem maradt a Szovjetunióban. A hadifoglyok, és különösen az internáltak sorsa egyre erősebben izgatja Magyarország közvéleményét és tudományos kutatóit. Maradjunk csak a
Kárpátalján és Magyarország keleti körzeteiben. Az első napoktól számítva,
miután a szovjet hadsereg felszabadította ezeket a területeket (1944 októbere),
74

a 18-tól 50 éves korig terjedő korosztályhoz tartozó magyar férfilakosságot
kivitték a Szovjetunióba. 1989 novemberében a beregszászi konferencián, amelyet ezen akció áldozatainak emlékére rendeztek, különféle adatok hangzottak
el a magyarok deportálásáról, melyek szerint számuk 40 ezertől 100 ezer főig
terjedt. 1947—1948-ban csak az egyharmaduk tért haza, a többiek elpusztultak,
mint a koncentrációs táborok foglyai.
Az első olyan törekvések, amelyek az internált magyarok problémájának
tanulmányozására irányultak, nem jártak eredménnyel. Kiderült, hogy ezt a
történészek számára kérdéses területet még egyáltalán nem tanulmányozták,
így ez külön kutatást igényel. Helyes lenne, ha ezt a fájdalmas kort a Szovjetunió és Magyarország történészei együttesen dolgoznák fel. Ez a probléma
összefonódott egy másik, nem kevésbé fontos témával — a magyar hadifoglyok életével és létével a Szovjetunióban. Többek között kiemelten időszerű
foglalkozni a magyar hadifoglyok között létrehozott Magyar Nemzeti Bizottság
és a Magyar Légió kérdéseivel. Rendelkezünk bizonyos adatokkal, ám azok
nem elegendőek ahhoz, hogy e témát feldolgozottnak tekintsük. Ellenkezőleg:
az ismert adatok a probléma komolyságát bizonyítják, ami megköveteli a két
ország történészeinek együttes, kiemelt tevékenységét. A légió kérdése — a
Hitler-ellenes koalícióban részt vevő országok politikájának kulcsa, amely a
magyar nép nemzeti érdekeit érintette. A Magyar Légió létrehozásával kapcsolatos ügy bukásában jelentős szerepet játszottak a Magyarországgal szomszédos államok vezetői. Azzal, hogy nem engedték be a magyar antifasiszta
erőket a Hitler-ellenes koalíció soraiba, a szerepük aláértékelésével megkönynyítették Kelet-Európa határainak rendezését a jövőben.
Megjegyezzük, hogy 1943—1944-ben rendelkezésre álltak egy magyar katonai egység létrehozásához szükséges káderek. Közel 1000 magyar hazafi
fejezte be az antifasiszta iskolát, ami a más nemzetiségű végzősök egyötödét
tette ki. A speciális iskola (Kijev, 1944) 930 külföldi végzőse közül 666 volt
magyar. Ebből 200 katonatiszt volt. Végzettségük alapján az iskola hallgatói az
alábbiak szerint oszlottak meg: 128 fő felsőfokú, 76 fő középiskolai végzettséggel rendelkezett, 462 fő pedig nem fejezte be középiskolai tanulmányait.
A hallgatók ezen kontingense nem csak egy zászlóalj, hanem egy hadtest parancsnokságának megszervezéséhez is elegendő volt.
Sajátosnak számít a magyar foglyok életével kapcsolatos kérdés Ukrajnában. Jelentős részüket valójában nem hadifoglyok, hanem Magyarország polgári lakossága képviselte, amelyet akkor internáltak, amikor a szovjet hadsereg felszabadította Magyarországot. A hadifogolytáborokat 1944 nyarától
kezdték létrehozni Ukrajnában, a köztársaság számos megyei központjában.
De a legtöbb hadifogoly Ukrajna ipari körzeteiben volt (a donyecki és dnyepropetrovszki területek, Kijev és a nyugati körzetek). 1944-től 1948-ig terjedő
időszakban a hadifoglyok a népgazdaság újjáépítésén dolgoztak. A táborokban
elhunytakat azokban a temetőkben temették el, amelyeket az előbbiek mellett hoztak létre. A háború után eltelt időszakban a hadifogolytáborok és a
temetők nem maradtak meg. De a bizonyos levéltári anyagok, a számtalan
szemtanú vallomása, akik a táborokban és kórházakban voltak, teljesen elegendőek annak megállapításához, hogy több tízezer magyar nyugszik szovjet
földben, és zömüknek semmi köze sem volt a háborúhoz.
A humanizmus és az emberiesség elveiből kiindulva el kell ismernünk,
hogy a második világháborúban elhunyt magyaroknak egy emlékjel felállítása
helyes, de túl kései döntés lenne. Ez az emlékjel megőrizné a második világ75

háborúban elpusztult valamennyi magyar emlékét, de szimbolikusan eszünkbe
juttatná Magyarország valamennyi állampolgárát, akik a háború áldozataivá
lettek. Egy ilyen emlékjel felállításának megfelelő helyet Kijev kell hogy biztosítson, konkrétan azon temetők egyikében, ahová a magyarokat temették.
Ukrajna a független államiságra törekedve, elhatárolja magát a m ú l t politikájától és lerakja kapcsolatainak új alapkövét a szomszédos országokkal.
Az ehhez vezető út: a kölcsönös megbékélés.

A. SAJTI ENIKŐ

Magyarok a Vajdaságban 1944 őszén*
„A halott nemzedékek lidérces
álomként
kísértik az élők emlékezetét. (...)
Tudjuk
viszont, hogy a rossz álmokat
többféleképpen is kezelhetjük.
El lehet
őket
nyomni, be lehet szorítani az
ébrenlét
sötét zugaiba, de felszínre is lehet őket
hozni, hogy jobban megértsük
lényegüket."
(Geoff Eley)

Amikor 1987-ben kiadásra készítettem elő Délvidék 1941—1944 című
könyvemet, s megpróbáltam anyagot gyűjteni az 1944 őszén elszabaduló m a gyarellenes megtorlásokra, merev elutasításban volt részem. A „céhbeliek",
a szűkebb szakma persze már akkor is tudta — jómagam is írtam erről, igaz,
források híján csak keveset —, hogy a győztes jugoszláv fegyveres erők és a
lakosság „mindenért visszafizetünk" bosszúja, az internálótáborok jelentették
a hatalom és impériumváltás első időszakát az ottani magyarság számára. 1
De nem csak a magyar történetírás feszegette az adott téma kapcsán a politikai okok miatt szűkre szabott tilalmi kereteket, Jugoszláviában is megjelent
néhány szaktanulmány a jugoszláv katonai közigazgatás korszakáról. 2 Ezek
a munkák azonban megmaradtak a szakmai ismertség nagyon is zárt keretei
között — szélesebb visszhangra sem itthon, sem határainkon kívül n e m találtak. Ugyanerre a sorsra jutott Cseres Tibor A bezdáni ember című novellája,
Illés Sándor Sirató című regénye, de említhetnénk Mladen Markov bánáti
szerb író Magyarországon is megjelent Bánáti vicinális kötetét is. Mint Cseres
Tibor írja említett novellája kapcsán: „A Hideg napokkal példát akartam
alapítani Kelet-Közép-Európa írói számára, hogy nyomomban egymás után
és bátran tárják fel, amit saját népük nevében cégéres gazemberek követtek
el a szomszédos és együtt élő nemzetek ellen, olykor saját s a hatalmat bitorló
vezetőik. (...) szerettem volna buzdítást adni a minket környező nyelvek al* A cikk a zágrábi Migráció és Nemzetiségkutató Intézet által 1990. szeptember 14-én Zágrábban szervezett konferencián elhangzott előadás alapján -készült.
76

kotó íróinak, akiknek nevében magyarok ezreit—tízezreit mészárolták le a
második nagy háború ürügyén. Ártatlan ezreket—tízezreket!" S mivel „biztató felkiáltásom viszonzásra nem t a l á l t . . . " — folytatja Cseres, „sajnos és
végül is magamnak kellett egy lépést tennem, s éppen s legalább a jugoszláv
írók helyett, hogy jelzésszerűen felvázoljak egy hatalmas és véres eseménysorból kiragadott epizódot, amely tömegességében többszöröse és természetesen fonáka mindannak, amit én Ojvidék ama három napjáról feljegyeztem."
Jugoszláviában a legutóbbi időkig politikai, hatalmi tiltások parancsoltak
hallgatást a vajdasági magyarokra, mára azonban kigyógyulhattak a rájuk
kényszerített „történelmi amnéziából", s lapjaikban sorra jelentek meg a túlélők és szemtanúk visszaemlékezései.3
Valóban: mi történt 1944 őszén? Az, amit a vajdasági magyarok történelmi emlékezete megőrzött? Tömeges kivégzések, ínternálótáborok? A temerini, mindmáig feltáratlan tömegsír? Bezdán, Csurog, Zsablya, Szenttamás,
Titel, Ú j v i d é k . . . ? Hányan voltak? Több százan, több ezren? Kik tették és
miért? Ezekre a kérdésekre mindmáig nincs pontos felelet.
Ismertek viszont a hatalomra került Jugoszlávia Kommunista Pártjának
nemzetiségpolitikai állásfoglalásai, 4 kiadták az ezzel kapcsolatos fontosabb dokumentumokat is.5 Ezek lényege, mint ismeretes, az, hogy Jugoszlávia lerohanásáért és feldarabolásáért a német kisebbség kollektíve felelős, de „nem
felelhet minden magyar Horthy és Szálasi bűneiért". A csehszlovákiai magyarokkal ellentétben tehát elvileg nem tették őket kollektíve felelőssé. De betartották-e, be lehetett-e tartani az adott körülmények között az elvi deklarációkat? Gondoljunk csak az 1944 őszén kialakult helyzetre a Vajdaságban: a
szláv lakosság háború alatt elszenvedett nemzeti sérelmeire, egységes államiságának megszüntetésére, az ennek visszaállításáért folytatott többéves felszabadító, függetlenségi küzdelemre, az ezt keresztező polgárháborúra, amely
esetenként a szó szoros értelmében vett testvérharcot jelentett. Nem múlt,
nem múlhatott el nyomtalanul emlékezetükből a magyar kormányok megtorló politikája sem, a sajkási és újvidéki vérengzés, az ártatlan áldozatok
emléke, a statáriális bíróságok halálos ítéletei, a kitelepítések, a büntetőtáborok.6 A vajdasági magyarság úgy tudja, hogy 1944 őszén a „mindenért elégtételt veszünk" bosszúja maga alá temette az elméletet. A történésznek természetesen fel kell tennie a kérdést: vajon igazolják-e a források a kollektív
emlékezetet? Mivel a korszak kutatását mind a mai napig politikai indíttatású
tiltások tették lehetetlenné, így megbízható tanulmányokra, levéltári forrásokra nem támaszkodhatunk. Ezek híján nézzük azokat az adatokat, amelyek
ma is hozzáférhetők.
A korabeli vajdasági magyar nyelvű publicisztika, politikai irodalom meglepően sokat foglalkozott azzal, hogy az új néphatalmi szervek szembetalálták
magukat a magyarok „passzivitásával", „apátiájával", „csalódottságával".
A Szabad Vajdaság 1945. feburár 27-i számában például ezt olvashatjuk:
„Sokan vannak, akik — habár számukra is felszabadulást hozott — nem
értik az ú j rendszert. Kedvüket szegetten és csalódottan visszavonulnak, és
kívülről s távolról nézik az eseményeket." B. Szabó György szövetségi képviselőjelölt egy 1945 júniusában megtartott választási beszédében pedig így
fogalmazott: „A magyarság passzivitásáról beszélünk úton-útfélen. A széles
magyar dolgozó-tömegek felrázása és ébresztgetése folyik Vajdaságszerte..."'
Ez az apátia persze abból is fakadhatott volna, hogy igen rövid idő alatt a
vajdasági magyarok a többségi nemzet státuszából ismét kisebbségi sorba ke77

rültek. Huszonhét esztendő alatt háromszor éltek át határ- és államváltozást,
ami minden esetben újrakezdést is jelentett, fájdalmas társadalmi amputációval, szociális, kulturális, nemzeti elbizonytalanodással járt. Ha azonban egyéb
forrásokat is megnézünk, kiderül, nem csupán erről a „szokásos" traumáról
van szó. Jovan Veselinov Zarko, a Vajdasági Tartományi Bizottság titkára a
JKP VII. vajdasági területi konferenciáján, amelyet 1945. április 5—6. között
tartottak, a párt nemzetiségpolitikája kapcsán a következőket mondotta:
„A németekkel kapcsolatban semmi nem változott. Itt csupán azt konstatálhatjuk, hogy pártszerveink nem voltak elég éberek. [...] A magyarokkal kapcsolatban a helyzet jóval bonyolultabb. Mint tudjátok, sok magyar vett részt
a horthysta bűntettekben. De a magyarokkal kapcsolatban speciáüs az álláspontunk. Magyarország mint állam számunkra soha nem lehet olyan veszélyes, mint a hitleri Németország volt. Németország az az ország, amely ismét
felléphet népünk ellen, ha nem semmisítjük meg. Magyarországgal más a
helyzet. Ezen kívül mi kommunisták, internacionalisták vagyunk. Megváltoztattuk álláspontunkat a magyarokkal szemben: szükséges fejleszteni bennük
azt az érzést, hogy ebben az országban élnek és érte harcolnak." Az atrocitásokban részt vett magyarokkal szemben — tette hozzá — továbbra is keményen fognak eljárni, ahhoz azonban, hogy a többi magyarok „megszeressék
ezt az országot, s hogy konkrét példáit nyújthassák a népünkkel való együttműködésnek, meg kell hogy szabaduljunk a szektásságtól". 8
Minden korszaknak megvan a maga sajátos fogalomrendszere, már-már
rituális szóhasználata, úgyhogy a „szektásság" kifejezés mindenképpen értelmezésre szorul. Maga Veselinov Zarko adja a kezünkbe a megfejtés kulcsát,
mikor a párt magyarokkal szembeni „szektás" magatartására példákat is
említ: Szabadkán a katonai közigazgatás helyi parancsnoka csak a szláv származású gyermekek iskolai beíratását engedélyezte, a Duna mentén a szovjet
hadsereggel közösen megtartott razziák, házkutatások során pedig tömegesen
tartóztattak le horvátokat és magyarokat. Név nélkül említ egy falut, ahol
260 férfit csak azért tartóztattak le, mert a magyar hadseregben szolgáltak,
a horvátokat pedig azért, mert „nem voltak elég közel mozgalmunkhoz". 9
A forráskritika szabályai szerint tehát a korabeli iratban szereplő „szektásság"
kifejezés joggal azonosítható a megfélemlítés és a megtorlás fogalmával.
összekapcsolható-e ok-okozatként a „passzivitás" és a „szektásság", azaz
a megfélemlítés? Mielőtt erre megkísérelnénk válaszolni, folytassuk a már
említett B. Szabó György 1945-ös beszédének idézetét: ő az apátia okaként
többek között azt jelöli meg, hogy „kezdetben néhány helyen kilengések (kiemelés tőlem — S. E.) történtek". 10 Ez egyébként az egyetlen, ma ismert publikált korabeli forrás, amelyben a magyarok egyik politikai vezetője nyilvánosan is említést tett a megtorlásokról.
A „szektásság", a „kilengések" és „passzivitás" ok-okozati összefüggése
tehát, úgy vélem, világos. A vajdasági magyarság ezért nem tudta átélni az
új hatalom által elvárt „önfeledt felszabadulás" érzését, hiszen a megfélemlítés, ártatlan emberek kivégzése mindig is apátiához, önfeladó alkalmazkodáshoz vezetett.
Az 1944 ősze és 1945 eleje közötti időszak szempontjából külön figyelmet
érdemel az 1944. október 22-én a Bácska, Baranya és a Bánát területére bevezetett jugoszláv katonai közigazgatás (a Szerémségre nem terjedt ki), amely
létrehozásáról szóló rendeletet Tito marsall még október 17-én írta alá.11
A jugoszláv történészek ugyan közzétettek néhány tanulmányt a katonai köz78

igazgatás bevezetésének politikai és gazdasági okairól,'2 azonban figyelmen
kiviül hagyták a katonai közigazgatás represszív, kifejezetten büntető funkcióját, amely a németek és magyarok ellen irányult. Ez a megtorló funkció
már a Tito-féle rendeletben is megjelenik. „A Bánát, a Bácska és Baranya
felszabadulása megköveteli e területeken a helyzet minél gyorsabb normalizálását és a népi demokratikus hatalom normális működésének megteremtését. Azok a rendkívüli körülmények, amelyek között e területek a megszállás
idején éltek, valamint annak szükségessége, hogy minél gyorsabban és teljesebben hárítsunk el minden olyan szerencsétlenséget, amelyet népünknek
okoztak a megszállók és az idetelepített idegen elemek (kiemelés tőlem —
S. E.), s a gazdaság teljes mobilizálása a népfelszabadító háború minél sikeresebb folytatása érdekében megköveteli, hogy kezdetben minden hatalom a
hadsereg kezében legyen."13
Ivan Rukovina vezérőrnagy, a katonai közigazgatás parancsnoka október
22-i felhívásában már erélyesen felszólítja a szláv lakosságot, hogy segítse
azokat az intézkedéseket, amelyek „a nemzeti jövő és e területek délszláv jellegének megőrzése (kiemelés tőlem — S. E.), valamint a szabad, demokratikus,
föderatív Jugoszlávia megteremtése érdekében szükségesek".14
A J K P Tartományi Bizottsága nevében Nikola Petrovic, a bizottság tagja
még tovább megy. A Slobodna Vojvodinában, a Vajdasági Népfelszabadító
Egységfront lapjában Történelmi határozat címmel írt cikket a katonai közigazgatás bevezetésének céljáról. Érdemes bővebben idézni: „A német és
magyar hódító hordákat ugyan szétvertük, illetve nyugatra vetettük, de az
általuk széthintett mérges gyomot még nem irtottuk ki gyökeresen... Az
idegen elemek tíz- és százezrei, akiket azokra a területekre telepítettek, ahol
elődeink irtották ki az erdőket, csapolták le a mocsarakat, megteremtve a civilizált élethez szükséges feltételeket, még mindig lövöldöznek a sötétből harcosainkra, s az orosz katonákra, és mindent megtesznek, hogy megakadályozzák a helyzet normalizálását, arra készülve, hogy ebben a számunkra nehéz
helyzetben a kellő pillanatban ismét hátunkba döfjék a kést. De lehet-e népünk álma békés, végezheti-e zavartalanul mindennapi munkáját, ha úgy
érzi, körbe van véve olyan emberekkel, pontosabban szörnyetegekkel,
akikkel
örök időkre életre-halálra szembenáll. Nézhette-e nyugodtan e szláv és délszláv területek felszabadult lakossága azoknak a korcsfajzatoknak,
árulóknak
és renegátoknak a cselszövéseit, akik szabotálják a néphatalom intézkedéseit,
és akik ügyetlenül álruhába bújva befurakodnak még a néphatalmi szervekbe is?
A nép érezte, hogy határozott lépésre és energikus intézkedésekre van
szükség ahhoz, hogy biztosítsuk a nép jövőjét, valamint a Bánát, a Bácska és
Baranya szláv és délszláv jellegét."15 (Valamennyi kiemelés tőlem — S. E.)
Ebben a szövegben már — s ne felejtsük, a Tartományi Bizottság tagja
írta — a katonai közigazgatás kizárólagos feladataként a Bánát, Bácska és
Baranya szláv jellegének biztosítása fogalmazódik meg, az, hogy meg kell
szabadulni az „idegen elemek" tíz- és százezreitől, a „korcsfajzatoktól", akik
természetesen a nem szláv lakosságot, azaz a németeket és magyarokat jelentik.
Hasonló szellemben íródott a Vajdasági Tartományi Bizottság 1944. november 13-i levele is, amelyet a párt tagjaihoz intézett. A katonai közigazgatást azért vezették be, olvashatjuk a levélben, „mert a mi területünkön sok
német és magyar él, akik a megszállás alatt ellenségesen viselkedtek a szláv
79

lakossággal, és olyan gaztettekben vettek részt, amelyeket a megszállók szerveztek népünk ellen. Különösen az itteni svábok viselkedtek barbár módon
a szerbekkel és népünk más rétegeivel. Ezért gyökeresen le kell számoljunk
minden svábbal és mindazokkal a magyarokkal, akik bűntetteket hajtottak
végre."16
Mit jelenthetett ez a gyökeres leszámolás? A már említett „kilengéseket",
amelyeket a bánáti szerb író, Mladen Markov által a Bánáti vicinális című
kötetben (Banatski voz) oly megrázóan megírt kivégző kommandók hajtottak
végre? Esetleg mást is?
Aleksandar Kasas tanulmánya talán közelebb visz a felelethez. Kasas
adatai szerint 1944. október 18-án megkezdődött a németek és magyarok kitelepítése és munkatáborokba gyűjtése. Megtiltották szabad mozgásukat, anyanyelvük nyilvános használatát, és sor került a németek vagyonának teljes kisajátítására is. A németek számára a munkatáborok a Németországba történő
kitelepítésük első állomását jelentették. A katonai közigazgatás hivatalos kimutatása szerint a 41 vajdasági munkatáborban 140 ezer német dolgozott,
10 ezren pedig a táborokon kívül.17 A táborokba zárt magyarok létszámáról
nincsenek egyelőre pontos adatok, egyedül az újvidéki tábor statisztikái
nyújtanak némi támpontot. Azt tudjuk ugyanis, hogy itt a tábor 1917 fős
létszámából 1078 volt német. Eddigi ismereteink alapján feltételezhetjük, hogy
a többiek, azaz 839-en magyarok voltak.18
Ki akarták telepítem az ottani magyarokat is, vagy esetleg csak egy részüket? Ha a már idézett politikai szándékokat vennénk csupán figyelembe,
akkor a helyi katonai, politikai erők minden bizonnyal nem gátolták volna
meg egy ilyen terv végrehajtását 1944 őszén, telén. Azt is tudjuk azonban,
hogy a kitelepítésre végül is nem került sor.
Mikor múlt el ennek veszélye, s mikor engedték el a táborokba zárt magyarokat? A ma ismert források arra engednek következtetni, hogy erre 1944
decemberétől került sor. (A táborokat, tudomásom szerint, 1945 nyarán számolták fel.)
Az 1944. december elsején kiadott katonai közigazgatási rendelet megszüntette a magyarok munkatáborokba történő kitelepítését, s úgy intézkedett,
hogyha a hadköteles férfiakat nem sorozták be a hadseregbe, akkor a katonasághoz tartozó munkaszázadokban kötelesek szolgálatukat teljesíteni. 19 Az
erről szóló rendeletet azonban nem mindenhol, és nem azonnal hajtották
végre. A J K P Szerémségi Területi Bizottsága még 1945 márciusában is szükségesnek érezte körlevélben felhívni a pártszervezetek figyelmét arra, hogy
„azokat a magyarokat, akik nem háborús bűnösök, azaz nem kell őket agyonlőni, azonnal ki kell engedni a táborokból, s meg kell nekik magyarázni, hogy
a magyar kisebbség nem felelős kollektíven azokért a gaztettekért, amelyeket
a magyar megszállók követtek el a szerb nép ellen, s hogy őket tényleg szabadon engedték, és az új, föderatív, demokratikus Jugoszlávia egyenrangú
polgárainak tekintik őket".20
A kitelepítés szándéka azonban egészen 1946-ig kísértett. 1946 augusztusában Párizsban Edvard Kardelj alelnök és Gyöngyösi János magyar külügyminiszter között megállapodás történt a két ország közötti kölcsönös lakosságcserére, amely 40 ezer magyarországi délszláv, illetve ugyanennyi jugoszláviai
magyar áttelepítését irányozta elő.21 E. Kardelj emlékiratában így ír erről:
„Mindenekelőtt azért követeltük a vajdasági magyarok egy részének kitelepítését, hogy legalizáljuk ezzel a németek kitelepítését. Csupán igen kis lét80

számú magyarság kitelepítését követeltük — mindössze negyvenezerét, de
ebből senkit sem telepítettünk ki."22
A legnehezebb hónapok tehát elmúltak — de léteztek. A hatalmi konszolidációval párhuzamosan az új hatalmi szervek igyekeztek megtalálni a
modus vivendit a magyar kisebbséggel is. E konszenzus alapját az új rendszerrel történő politikai azonosulás és a közelmúlt eseményeiről történő hallgatás képezte. 1944 decemberétől megkezdődött — korabeli kifejezéssel élve —
a magyarok „politikai mozgósítása" a népi bizottságok és a kommunista párt
keretei között, a már korábban meghirdetett nemzetiségpolitikai elvek gyakorlatba történő átültetése. Ez együtt járt a nemzetiségek horizontális szervezeteinek felszámolásával, amely korántsem kisebbség-, hanem rendszerspecifikus volt, hiszen érintette a horvátokat, szerbeket, szlovéneket és az
ország más nemzeteit, nemzetiségeit is.
A mai jugoszláviai válság, úgy tűnik, kettős hatást gyakorol az ottani
magyarságra: egyrészt fokozott veszélyhelyzetet teremtett, másrészt felerősödött a szerb nacionalizmussal szembeni ellenállás igénye. Hogy e küzdelem
kimenetele milyen lesz, ma még nehéz megjósolni. Egy biztos: a jugoszláviai
magyarok is elindultak azon az úton, amelyet Bibó István nyomán joggal
nevezhetünk „az emberi méltóság alapvető felkelésének", s amelynek természetes részét kell képezze saját, sok esetben fájdalmas múltjuk reális számbavétele.

JEGYZETEK
1. Elemer Homonnay: Atrocities Committed by Tito's Communist Partisans in
Occupied Southern-Hungry. Cleveland, Ohio, 1957. A. Sajti Enikő: Délvidék 1941—
1944. A magyar kormányok délszláv politikája. Kossuth Könyvkiadó, 1987. 243—
251. 1.
2. Ruza Cvejic: Uloga Komunisticke partije Jugoslavije u organizovanju i radu
Vojne uprave za Banat, Backu i Baranju. Istrazivanje I. Novi Sad, 1971. 245—255. 1.
Aleksandar Kasa's: Ekonomske mere Vojne uprave za Banat, Backu is Baranju.
Zbornik za istoriju. 1983/29. 173—183. 1.
3. Matuska Márton: Negyvenöt nap negyvennégyben. Magyar Szó, 1990. október
14—31. (A sorozat folytatása a kézirat leadásakor még tartott.) A magyarországi
olvasók a Magyar Nemzet 1990. június 27-i számában olvashattak erről, ugyancsak
Matuska Márton Bácska, 1944 ősze című cikkében.
4. Vojvodina u narodnooslobodilackom ratu i socijalistickoj revoluciji 1941—
1945. U redakciji Cedomir Popova. Novi Sad, 1984.; Rehák László: Kisebbségek
Jugoszláviában. Jogi-politikai tanulmány. Forum, Űjvidék, 1967.; Uő.: Kisebbségtől
a nemzetiségig. Forum, Újvidék, 1979.
5. E gazdag irodalomból csak néhány vajdasági dokumentumkötetre utalok:
Okruzni komiteti KPJ za Vojvodinu 1944—1945. Izbor i objasnjenja Ljubica Vasilic. Novi Sad — Sremski Karlovci 1978.; Pokrajinski komitet KPJ za Vojvodinu
1941—1945. Predgovor, izbor i objasnjenja Ljubica Vasilic. Novi Sad — Sremski
Karlovci 1971.
6. A. Sajti Enikő: 11—84. 1.; 128—168. 1.; 217—242. 1.
7. Magyar Szó 1990. márciusi tematikai különkiadása. 5. 1.
8. Pokrajinski komitet KPJ za Vojvodinu 1941—1945. 495—500.' 1.
9. Uo. 497. 1.
10. Magyar Szó, 1990. márciusi tematikai különkiadás. 5. 1.
11. Slobodna Vojvodina, 1944. október 28.
81

12. A 2. jegyzetben említett tanulmányokon kívül lásd még: Zvonimir
Golubovic—livan Kumanov: Novi Sad u ratu i revoluciji 1941—1945. Knjiga II. Novi Sad,
1981. 464—471. 1.
13. Slobodna Vojvodina, 1944. október 28.
14. Uo.
15. Uo.
16. Pokrajinski komitet K P J za Vojvodinu 1941—1945. 430. 1.
17. Aleksandar Kasai: i. m. 182. 1.
18. Uo.
19. A. Sajti Enikő: i. m. 248. 1.
20. Okruzni komitet K P J za Vojvodinu 1944—1945. 396. 1.
21. Balogh Sándor: A népi demokratikus Magyarország külpolitikája 1945—
1947. Kossuth Könyvkiadó, Budapest, 1982 . 252. 1.
22. Edvard Kardelj:
Secanja. Borba za priznanje i nezavisnost nove Jugoslavije 1944—1957. Beograd, 1980. 85. 1.

SZÉCSI ANDRÁS: KEMÉNY
82

JÁNOS

Pintér Lajos: A vadszeder útján
Régen meg kellett volna már írni erről a szép kicsi könyvről a recenziót,
nyomban megjelenése után, a múlt esztendő késő őszén, amikor az első olvasás sietősségében az itt közölt esszék, emlékek, vallomások, bírálatok, naplójegyzetek még töretlenül összeolvadtak az éppen elmúló jelennel. Jelen recenzens bele is fogott, de aztán valamikor '90 elején, vagy meglehet, már karácsony és újév között, tán épp Szilveszterkor, „mikor — ahogyan Pintér Lajos
látja — tótágast álló lány az idő, mikor zsebéből minden kihullik", hirtelen
minden megváltozott, a tótágast álló idő valahogy nem állott vissza a talpára,
és kihullott zsebéből a szándékolt recenzió is. Különben is merő anakronizmus ma már recenziót írni, mikor az emberek többnyire arra se figyelnek,
amit ők maguk írnak, nemhogy arra, amit valaki más könyvéről ír valaki
más. És kétszeresen anakronizmus egy ilyen — az elmúló '90-es esztendő iramával mérve — réges-régen megjelent könyvről írni. De hát a régmúltról
szóló, maradi írásnak is meglehet tán a maga létjogosultsága. Annyi mindenesetre, hogy nem kell számítania a „kegyes és nem kegyes olvasó" .figyelmére.
Annál kevésbé, mivel a könyvről, ha nem is szépségéhez illően, tudomást
szerzett azóta a magyar irodalmi közvélemény, már amennyiben létezik, és
amennyire hajlandó semmiféle „rendes" botránnyal nem kecsegtető dolgokra
időt pazarolni. Írhat tehát a recenzens egyszemélyes recenziót, önmagának,
csak hogy „nemesítsen a rímes gyakorlat".
Esszék, emlékek, vallomások, recenziók, napló. A kötet „illetékes szerkesztője" meg is jegyezte: „az írások túlontúl publicisztikusak, a kötetben
nem érvényesülnek olyan jól". Csakhogy éppenséggel legrokonszenvesebb
vonásaik egyike, hogy egyáltalában nem is akarnak „érvényesülni"; már csak
ezért sincsen az égvilágon semmi közük a „publicisztikához". De hát akkor
mit akarnak? Meglehet, egyszerűen: lenni. És mihez van közük? Erre már
bajosabb a válasz. Pontos válasz valószínűleg nincsen, legfeljebb tán felsorolható néhány többé-kevésbé kusza szempont.
Mindenekelőtt közük van Csongrádhoz, a Tiszához. Irodalomtörténészeink
persze, Petőfi nyomán, mindig is szinte kötelezőként hangoztatták a költőknél (kivált a „népi indíttatású" költőknél) a „szülőföld" jelentőségét; csakhogy nem egészen erről van szó. A „szép vagy, alföld, legalább nekem szép"
megnyugtató otthonossága a „szent Világszabadság" nyughatatlan szerelmében
van lehorgonyozva; csakis a szabad égbolt végtelenje alatt zúghat a szélben
olyan ismerősen „méneseknek nyargaló futása". És éppen ez az ismerős közel
emeli az égbolt magasába a lelket. Az égvilágon semmi köze ennek semmiféle
33

„tájköltészet"-hez, s ha valamihez, leginkább még tán Gaspar Dávid Friedrich, Constable, vagy (hadd botránkozzanak a műértők) Tóth Menyhért képeihez hasonlítható. „Tenger és diólevél" — fogalmazta meg napjainkban
nem csak napjainkra szóló érvénnyel Csoóri Sándor, és Pintér Lajos pontosan
így, Tenger és Diólevél egymásba tűnésében látja a maga Csongrádját, pontosan így, ennek a kettős átvilágításnak a fényében és árnyában nézi a Tiszát.
„Mert a »hír« és az »információ« nem azonos. Mert távoli toronyszállodák
porig égését látni nem elég, ha testközeli hitek földig omlásáról hírt adni nem
lehet." Napjaink információáradatából kihullanak a megbízható hírek, „átvilágított földgolyónk" villódzásában nem tudjuk kifejezni saját világunkat.
A távolba induló meg nem kerülheti a vadszeder útját, emez viszont épp a
messzi vonzásától nyeri távlatait. Pintér Lajos az Adria vágyott kékjeinek ragyogásában látja a Tiszát, s épp így lesz „nagyon szép", mert „aki a Tisza
partján nőtt fel, annak a folyó emberi. Annak az őszi-tavaszi folyó zöld ruhás
férfi. Annak az augusztusi folyó félmeztelen, napbarnított kamasz." Tenger
és Tisza egymást meghatározóan és a kifejezést lehetővé téve kapcsolódnak
össze a vadszeder útján. „S hogy az ember beszél minderről? Semmi ez ahhoz
képest, hogy a nyírfák is össze-összesúgnak fölöttünk. Hogy két kezed közé
fogsz egy lapos követ? Semmi ez ahhoz képest, hogy a táj két keze között
— szikrázó ég és forró homok között — tart bennünket, össze is roppanthatna, mégse roppant. Mindössze megtart." Hogyan is akarnának ezek az
írások „érvényesülni", hisz semmi ez ahhoz képest, ami „mindössze megtart".
„Mindössze megtart" — leginkább tán ezzel a két szóval jellemezhető az
is, amit Pintér Lajos ezekben az írásokban szétszórtan és szemérmes tartózkodással a családjáról közöl: szülőkről, nagyszülőkről, feleségről, gyerekekről. A napló persze már műfajánál fogva szinte csábít a családi „hírek" közlésére, s szép sorjában — főként csongrádi hazalátogatások alkalmából — meg
is tudunk annyit, amennyi a költő körül megteremti a családi kör hasonlíthatatlan átlátszó homályát. De Pintér Lajos vérbeli naplóíróként nem elégszik
meg ennyivel. Családi híreivel is önmagát jellemzi. „Hazaérek. Késő éjszaka,
alszik az egész lakótelep. Feleségem van csak ébren, középiskolásai dolgozatait javítja. Ruhástól ledőlök az ágyra, kicsit pihenek. »Petőfi az olyan emberek közé tartozik, akiknek a szerelme egybeesett feleségével.« Feleségem kacagva olvassa tanítványa dolgozatából e mondatot. Rám néz kérdőn. Tűnődöm, pillogok: hogy vajon én, én milyen emberek közé tartozom?"
A kötet nagyobbrészt erre a kérdésre igyekszik válaszolni. Leginkább és
vállaltan a „nemzedék" szintjén; Pintér Lajos előtt egyedül Fodor Andrásban
élt ilyen erős és eredeti nemzedéktudat. De Fodor körül legfeljebb egy imaginárius nemzedék elmosódó körvonalai ismerhetők fel, Pintér ellenben egy
valós, meglehetősen homogén, sőt valamiképpen összetartó (és mindenképpen
összetartozó) nemzedék részeseként járhatja pályáját. Vonzások és vonatkozások hálója természetesen elsősorban a költőkkel szövődik. De ez sem rögtön az
indulásukkor, nem az egyetemen. „Pedig évekkel korábban a pesti bölcsészkar
egységes nemzedéknek tudott menedéket adni: a Kilenceknek. Példájuk a
hetvenes évek elején, indulásunkkor adott volt, friss volt és érvényes volt.
És mégis, és mégse. A mi nemzedékünk máshol szerveződött: Kormos István
kiadói szobájában, a Tiszatájban, Juhász Ferenc főszerkesztői debütálásakor
az Űj írásban, az induló Mozgó Világban, a Tengerlátó antológiában. 1975 táján megjelentek első köteteink, s világossá vált, hogy egy ú j nemzedék érkezett. Keserű szájíz. Máig látok egy kézmozdulatot, mely lesöpörni készül köny84

veinket. De a korosztály keretei, erővonalai addigra adottak, visszavonhatatlanok. Baka, Bari, Szöllősi, Nagy Gáspár, Aczél Géza, Pinczési, Pécsi Gabriella és mások teremtik."
A nemzedék költői állandó szereplők a kötet lapjain, mondhatni, róluk is
szól A vadszeder útján. De ez az „és mások" nem kizárólag költőket rejt,
Pintér nemzedéktudata felöleli a prózaírókat, esszéírókat, kritikusokat, ahogyan a hetvenes évek második felében a Fijakban tömörültek. Tömörültek?
Mondjuk inkább tán, hogy „megvalósultak". Vagy egyre amerikománabb korízlésünknek megfelelően „realized themselves". Pintér azonban — szerencsére — szebben fogalmaz: „Minden művész, ha valamit is érő, ambíciója szerint
a legjobb szeretne lenni. De a nemzedék mégsem egy bokszmérkőzés mezőnye,
kiütésre törekvéssel és mindenáron való győzelemre töréssel. A nemzedék
inkább egy korosztály esztétikai honfoglalása, s nincsen ebben semmi beszűkítés, hiszen a politikának is lehet esztétikuma, a lakótelep-építkezésnek is.
A nemzedék a szélsebes győzelemre-, célratörés helyett inkább kilombosodás,
kiteljesedés. A nemzedék az egyéni tehetség megsokszorozódása, hatványozódása."
így történt-e csakugyan? Pintér tudja. Kívülről kicsit másképpen látszik
ez a tehetségmegsokszorozódás; gyanakszik az ember, hogy az időközben tekintélyes irodalmi (vagy pláne politikai) potentátokká növekedettekben a nemzedék tán nem is annyira a tehetséget sokszorozta meg. Ámde Pintér Lajos
hűsége a nemzedékhez mindenképpen releváns, és aligha olvasható meghatódás nélkül vallomása: „Milyen büszkeség volt »fiatal írónak« lenni egykor.
Milyen büszkeség volt a FIJAK tagjának lenni, a Fiatal Írók József Attila
Körében dolgozni. Fiatal író — ennél nagyobb rangot én máig nem ismerek.
Ha még egyszer fiatal író lehetnék! — játszom a gondolattal. És persze Bakával, Görömbeivel, Ördögh Szilveszterrel, másokkal együtt, és persze Kormos István védőszárnya alatt; és persze még a Móra Kiadó régi helyén, a
Nem York-palotában. És persze bármelyik pillanatban érkezhetne Pinczési
Jutka is; és vonulnánk csapatokba verődve és szétszóródva, és megint csapatokba verődve és megint szétszóródva; végig a Lenin körúton, vonulnánk
ártatlanul, vonulnánk tüntetően."
Nemzedék? Inkább úgy mondanám: búcsú az ifjúságtól. Az egyetlentől,
amelynek ez alatt a négy évtized alatt megadatott, hogy nem csupán imaginárius, hanem valóságos nemzedékként élhesse a saját életét. Persze, hogy
őket is szorították a kor kötöttségei és bornírtságai, a mindenüvé behatoló
cenzúra, akadályozta a „három té" (és negyedikül a tévé). De miért, miért
nem sose annyira, hogy meggátolta volna csapatos vonulásaikat. A bizonytalan (és olykor már-már szinte szelíd) elnyomás keltette dac bizonyára még
segítette is őket vonulásaikban. Vagy legalábbis nem nagyon gátolta, hogy
teljes értékű és szép ifjúsággal válhassanak felnőtté. Most, amikor óhatatlanul
és egyre inkább ők lesznek itt a szellemi élet vezetői, ez egyben óriási felelősséget is ró rájuk, amelynek sajnos nemigen látszanak — legalábbis csapatosan és a dolgok „esztétikumát" illetően — megfelelni. Ám ez már nem
A vadszeder útján recenziójába tartozik. Ez a kötet a készülődés és fölkészülés könyve, tán azért is lehet ennyire derűs, és ezért lehet a gondok ellenére
mentes mindenféle disszonanciától. A derűs készülődésnek azonban megvoltak
a feltételei.
Nem ok nélkül fordul elő a kötetben annyiszor Kormos István neve,
s szól külön szép esszé a Kormos-egyetemről.
A nemzedék készülődésében
85

— Nagy Gáspár is többször tanúskodott róla — felbecsülhetetlenül fontos
volt ez az „egyetem". Kicsit tudálékosabban (vagy épp „tudákosabban"?) fogalmazva azt is mondhatjuk, hogy Kormos és a körötte fölnövekvő fiatal
költők pompásan ki tudták használni egy szerény, ám mégiscsak meglévő, sőt
azidőtt éppenséggel bővülő kulturális intézményrendszer korlátozott formális
kereteiben az informális alkotás teljességre törekvő, és így szükségképpen
korlátlan lehetőségeit. Ez a korlátlanság ragyogott a Kormos-egyetemet kijárt
nemzedék arcán; még akkor is, ha személyesen tán soha nem is találkozott
Kormossal. Hisz volt akkoriban még egy pár „kormos-egyetem" a Kormos
Pistáén kívül, ha persze nem túl sok és nem ennyire legendás. Egy ilyen másik „kormos-egyetem"-ről, az újvidéki Symposion-körről, barátságai és vonzalmai alapján Pintér Lajos is részletesen beszámol; tán annál szívesebben,
mert ez is egy nemzedéket segített összekovácsolódni. A nemzedék itt persze
kellő nagyvonalúsággal értendő, „hiszen a közös program, a csoportos jelentkezés és közös feladatvállalás csak a legelső pillanatban volt sajátjuk. Ezt
követően ki-ki saját alkata és elszánása szerint indult, ha a művek világképét és stílusképét tekintjük: egymástól eltávolodtak. A nemzedék mégis:
egy tömbből faragottnak tűnik." Gion Nándortól Végei Lászlón keresztül Tolnai Ottóig „sokféle szín: a nemzedék tagjai is távol egymástól, és az egyes
alkotók formálódó életművén belül is legkülönfélébb, egymástól távoli kísérletek." Éppen ebben az egymást kiegészítő sokféleségében határozódik meg a
nemzedék; a másféleség nem oka és nem eszköze semmiféle kirekesztésnek,
sőt éppen a saját értékek rendszere teremt bizonyos nemzedéki harmóniát.
Mert „nemzedéket képez az a korosztály, amelyik az idők folyamán értékteremtővé tud lenni." S az érték, természeténél és definíciójánál fogva, kizárja
a kizárólagosságot.
A „nemzedék" irodalomideáljában meglehet, épp ez az egymást kiegészítő,
• sokszínűségből felragyogó fény világított. „Történt kísérlet — vallja Pintér
a Görömbei András készítette interjúban — a népiségnek-progressziónak és
modernségnek a szétválasztására és szembeállítására is a nemzedéken belül.
Ezen meghasító kísérlet ellenére legszerencsésebb példázataiban a népiség
korszerű és a modernség nem formalista, hanem áthistorizált, átszociologizált.
Az elsőre kitűnő példaadónk lehet Szilágyi Domokos, az utóbbira Tolnai Ottó."
Mindkettőjükről külön tanulmány szól a kötetben. Szilágyi Domokos Szegénylegényekét elemezve a népköltészeten és Adyn keresztül Zrínyiig ás le
Pintér Lajos, másik oldalról pedig Weöres Sándort állítja őrnek a vers „szürrealizmusához". A vers legbensőbb rokonságát azonban Bartóknál találja meg,
az 1935-ös Elmúlt időkből című kórusműben. „Ugyanaz a paraszti világ, a szegény nyomorúságának és elnyomottságának ugyanaz a színtere, az »uraságnak országában tinéktek födél nincs« világa." De tán még fontosabb a szerkezeti megfelelés: a tagoló versből és a zenéből egyaránt áradó ritmikai hatás
egyöntetűsége, s a variációk ritmikai virtuozitásából fakadó színesség. „Azt
kell hinnem, hogy Szilágyi Domokos Bartók zenéjén keresztül figyeli, mit
súgnak és sugalmaznak a balladák, a népdalok." És tovább haladva a szegénylegény-témához való visszautalások során Pintér Lajos eljut Juhász Ferenc és Nagy László egy-egy verséhez. Ez a három vers: Szinonimák. „Rokon
a három vers témaválasztása, motívumrendszere és etikája szerint, de nem
kell azt hinnünk, hogy egyik ihletője lenne a másiknak, egymástól független
alkotások; ezzel szemben közös az ihletük, József Attila esztétikája és esztétikájának terminológiája szerint ez a »közös ihlet« úgy neveztetik: a nemzet."
86

Verseivel csakúgy, mint esszéivel, József Attila állandó vonatkoztatási
pontja Pintér Lajos gondolkozásának. Nemzedéki tulajdonság ez is, de talán
éppen ő hangsúlyozza leginkább és legkövetkezetesebben József Attila bartóki
vonásait: modern és hagyomány, avantgárd és népi, szöveg és jelkép törésmentes szintézisét, „a régi gyökerekbe oltott újat". Éppen így és ezért válik
tán gondolkozása másik pillérévé Nagy László, a legraffináltabb „dekonstrukciós" technika és a képalkotás balladás mélységeinek páratlan, spontán ötvözője, s tán éppen ezért és így emel Lászlóffy Aladárról (és mutatis mutandis
Tolnai Ottóról) szóló esszéjében mintaszerűvé egy magatartást: az írást ,,a
papír élére".
Mert az él két oldalán ott leselkednek a csapdák. Pintér külön esszét
szán nekik, ezzel a címmel: Csapdák. Valamiképpen persze erről szól az egész
könyv, de itt tételesen is megfogalmazódik: „Olyan ellentét lényegét kellene
most meghatározni, ami talán lényegét tekintve nincsen is." Az esszében történetesen a „népies-urbánus" ellentét elemzéséről van szó. Pintér nem akarja
karddal kettévágni a gordiuszi csomót, nekilát türelmesen a kibogozásának,
Négy nagy hasadást tár föl újabb kori kultúránkban. Az első történeti: a
XIX. század közepére kialakuló polgári rendben elvált egymástól a népi és a
nemzeti, s ez a hasadás nálunk az 1867-es kiegyezéssel rögzítődött. így rögtön
egy másik hasadás követte: a „népi"-től elkülönült a „népies", amely a maga
úrtisztelő, dzsentris, antidemokratikus, édeskés mivoltában — idézi Pintér
Arany Jánost — „a népiség »külsőségeit majmolja, anélkül, hogy szellemét
bírná«". A gyors urbanizáció hívta elő a harmadik hasadást város és falu
között, s ez vált azután végső soron „Budapest" és „Vidék" csapdájává, immár a negyedik hasadás közreműködésével, amely a művészet természetére
és céljára vonatkozott, s valahol a „közösségi" és az „individuális", a „társadalmi" és a ,,1'art pour l'art" között húzódott, illetve rögzü,lt csapdává.
Nem biztos, hogy Pintér Lajos frappáns, de túlságosan vázlatos analízise
helytálló; az azonban bizonyos — és ez az esszé nagy igazsága —, hogy a
reális hasadásokból halálos vétek általános ideológiai csapdát konstruálni.
A hasadásokat ilyenként kell felismerni, s elkerülni az általuk teremtődő csapdákat. Veres Péter, József Attila, Lukács György, Németh László nyomán
Pintér az elkerülés lehetőségét is kijelöli vagy kijelölhetőnek véli, de nem ez
a legfontosabb. Az a legfontosabb, hogy szembeszáll bármiféle előjelű kirekesztéssel. „Mennyi mindent, nap mint nap, megpróbál a társadalom kirekeszteni, mert beépíteni, befogadni nem tudja. Pedig az egy és még egy és
még egy tégla majd hiányozni fog végül az építményben." S ha a nemzet:
„közös ihlet", már akár egy tégla kizárása is a közösből az egész nemzet létét
fenyegetheti. Ezért olyan fontos, hogy Pintér Lajos síkraszáll az öntudatkeresés teljes színskálája mellett, hogy az egymást lerombolni kész valódi vagy
fantom-ellentétek helyébe az egymást kiegészítő és támogató különbségek világát kívánja állítani. „A szellemi élet több, azonos rangú központjának szükségességében pedig hiszek, ha ezek kölcsönösen korrigálják és kiegészítik egymást, csak az biztosíthat demokratikus működést." Mondani persze mondjuk
ezt mai „pluralisztikus" frázisainkban elégszer; de ugyan ki veszi komolyan,
„hogy egymástól távol eső pontjainál kell átfogni a világot, a terhet, ha valamiképpen föl akarjuk emelni"?
De egyáltalában föl akarjuk még emelni? Tán igen, de a teher másik
végét emelők kezét kölcsönösen egyre dühödtebben lökdössük elfelé. A régi
csúf fantom, az „urbánus-népi vita" két konok ideológiává kezd rögzülni, s a
87

mélyülő hasadékban fölsejlenek egy „ötödik csapda" körvonalai, meglehet,
a legveszedelmesebbé, legidőszerűtlenebbé. Megkésett ez a recenzió, de sajnos,
nem elkésett: Pintér Lajos szép kicsi könyve ma időszerűbb, mint valaha.
Persze ne általános gyógyírt" és«ne konkrét receptet várjunk tőle, nem az a
költő dolga. De az egymásnak feszülő indulatok világában tán megkívántathatja a vadszeder útján járók szelíd bölcsességét: „nem az a kérdés, hogy az
erdőben jár az ember, hanem az a kérdés, kitalál-e belőle"! Ez a kérdés, csakugyan. Ma, úgylehet, ez a legégetőbb. Válasz a kérdésre nincs, a kiutat pontosan senki meg nem tudja mutatni, bár újra magabiztosak és felfuvalkodottak hangjától hangos az erdő. Jobb lenne pedig, ha legalább egy kicsit figyelnének a költőre: „Apám a sárban taposott mindig, s végül föllépett egy csillagra. Tessék ellesni életének modelljét és filozófiáját. Sárban akarok taposni
én is, s minden gesztusom által föllépni egy csillagra. Ha akarod, te cselekedj
fordítva: járj csillagokon, s hullj végül a sárba." (Magvető, 1989.)
VEKERDI LÁSZLÓ

Fűzi László: Szerepek és lehetőségek
Fűzi László első könyve — mint minden válogatás — inkább a szerző
érdeklődését, szemlélet- és módszerbeli irányultságát tanúsítja, nem pedig
munkásságát, a teljesítmény egészét, amely e kötet anyagához képest jóval
kiterjedtebb. Hiányzik belőle például a Forrás (fő)szerkesztőjének „ars poeticája", amely nélkül a szűkebb pátria folyóirata nem növekedhetett volna az
egyetemes magyar irodalom egyik fontos orgánumává, vagy a pusztán filológiai, illetve kritikai érdekű írások sorozata (így a Németh László-levélpublikációk és a nyolcvanas évek irodalmát szemléző bírálatok nagyobb része),
amelyeknek közlése — a részletek minuciózus hangsúlyozásával — tán elnehezítette volna a szerkezetet. Ha nélkülözi is a teljesség igényét, a tanulmánygyűjtemény — a maga jelzésszerűségével — mégis kétségtelenné teszi:
jól felkészült, invenciózus irodalomtörténész munkája.
Fűzi tájékozódásának egyik iránya a két világháború közti magyar irodalom, középpontban a népi mozgalommal és Németh László életművével.
Hogy mennyire fontos e tárgykörben az értékfelmutatás, az eszmei tisztázás
és a mértéktartóan reális ítélkezés, mi sem bizonyítja jobban, mint a népiekre
zúduló és méltánytalan kritikai pergőtűz, a megalapozatlan gyanúsítások
özöne, amely a marxista pártállam bukása után sem csillapodott, sőt ú j bázisára lelt egyfajta (nemzeti közömbösségre hajló) liberális szemléletmódban.
A soha vissza nem vont 1958-as pártállásfoglalás erényeiket torzította hibává:
a magyar forradalom szellemi előkészítését „destruktív" magatartássá, a darabjaira szakadt nemzet érdekképviseletét „burzsoá nacionalizmussá", a nyugati kapitalista és keleti bolsevista társadalomszervező receptek dogmatikus
másolása elleni tiltakozást „harmadikutas" utópiává. Újabban kezd fonákjára
fordulni e bírálat: eszerint (például Németh G. Béla interpretációjában) a népiek és a hatalom konszenzusa alapozta meg a Rákosi- és Kádár-rezsim kul88

túrpolitikáját; az írók kiszolgálták a rendszert, amely (Németh László keserű
szavával) „leváltásra ítélt irányként" kezelte s szórta szét őket. Ám egy-két
ember opportunizmusa (Darvasé, Erdeié) mégse cáfolhatja a tényeket: hogy
az ötvenes években Kodolányi, Sinka, Féja, Németh és mások némaságra ítéltettek, Veres Péter politikai pályája meg a Paraszti jövendővel zárult, hogy
emigrációba kényszerült Kovács Imre, Gombos Gyula, Szabó Zoltán, és az ellenállás nagy műveit, az Egy mondatot és a Galileit mégiscsak Illyés Gyula,
illetve Németh László írta meg, hogy Aczél idején tilalmi listára került a
Szellem és erőszak és a Sorskérdések,
a cenzúra következetes szigorral
rostált. A népiek a „narodnyikizmus" hazai változatát képviselték volna?
A parasztság sorsában — a német, majd a szovjet imperializmus fenyegetése
közepette — a nemzet hanyatlását ábrázolták, és a magyarság felemelkedésének esélyét kutatták. Megfertőzte volna őket az antiszemitizmus? Mint Bibó
megállapította: a jobboldal nem kis megbotránkozására nem a faji, hanem a
szociális problémát tekintették fő kérdésnek. Fűzi László a polémiák elfogultságát meghaladón, sine ira et studio tárgyilagossággal foglalkozik a mozgalom
történetével. Egyfelől magatartásmodelleket ír le, a kötődés különféle típusait:
a publicistáét, akinek fő érdeme a szerep átpolitizálásában rejtezik (Féja Géza), a gondolkodó íróét, aki a teória kidolgozását vállalja (Németh), a műveiben erős osztálytudatot érvényesítő s a praxis iránt különösképp érzékeny
őstehetségét (Veres Péter). Másfelől portrékat nagyít ki, mindenekelőtt Németh Lászlóét.
A kötet legterjedelmesebb s legnagyobb igényű tanulmánya, a Németh
László pályája a Tanú előtt — egy írói korszakmonográfia jól átgondolt vázlata. A „készülődés" időszakát „vállalkozásként" ábrázolja, az alkat és a históriai igény kettős kötésében, a „szorongó tájékozatlanság" fölfedező szenvedélyének igézetében. Az ekkor keletkezett művek szerves egységet alkotnak,
anélkül azonban, hogy a pálya „kinetikáját" zárt gondolatrendszerbe merevítenék. „Csak a tunya szellem véleményei szilárdak; az eleven: mozgó víztükör,
kavargó ég" — olvassuk az írói vallomásban. Az alapélmény, melyből — Fűzi
okfejtése szerint — Németh első alkotói korszaka kibontakozik, az ön- és sorsszemlélet tudatosodása; egyfelől az „anyai" és az „apai" örökség feszültségének, a világidegenség-érzés és a kapcsolatkereső ösztön ellentmondásának (s
katarzisként: a „nappali álmoknak") a vállalása, másfelől meg a kor egyetemes és nemzeti válságának a felismerése, kiútkeresés a kataklizmából, melyet
Ady A halottak élén látomásaiban, s Szabó Dezső Az elsodort falu eposzregényében ábrázolt. A szerző jó érzékkel jelöli meg 1929-et határpontként:
ekkorra alakul ki — főképpen a kritikában és a regényműfajban — az életmű önálló arculata. Németh most választja el (a „harmadik Magyarország"
programjában) a „népiességet" a „népiségtől"; az előbbit egyetlen költő (Petőfi) modorának megsokszorozásaként határozza meg, amely a XX. századdal
érvényét veszti, az utóbbit pedig „prepoetikus energiák" érvényesüléseként,
amelybe már Ady is belefér. A „szellem emberének" a kultúra egészére kitekintő perspektívája (Új enciklopédia), a modern nyugati gondolkodás és irodalom fölfedezése (Kritikai napló), a nemzedékszervezés organizátori feladatainak vállalása (Űj nemzedék) már a Tanú előjátéka. A regényíró most teszi
meg a nagy ugrást a Szabó Dezső—Móricz Zsigmond-féle hagyománytól, amelyet az Akasztófavirág képviselt, az alkati személyiségképet érvényre juttató,
az ideológiát „néma vallásra" lebontó tudatregényig, mely — némiképp Gide
és a korai egzisztencializmus hatására utalón — az Emberi színjátékban ölt
89

testet. A másik Németh László-tanulmány, a Kultúra — civilizáció — világcivilizáció az író öregkori szemléletváltását jellemzi: a spengleri—frobeniusi
kultúrtipológiát — nem kis részben Toynbee integrációs elméletének ösztönzésére — globális látásmóddal váltja fel. A gondolatmenetből, amely a közvetlen politizálást tudománytörténetbe rejti, program is születik: a népek csak
akkor lelhetnek otthonukra az egységes világcivilizációban, ha nem csupán a
gazdaság „durva abroncsa" tartja össze, hanem mint helyi szín, ősi kultúrájuk
kötőanyaga is. Ennek az írásnak azonban jóval alacsonyabb a kidolgozottsági
foka, mint az előzőnek: inkább csak előkészület, problémafelvetés, elvi alapozás egy átfogó — a Magyar műhely történetét tárgyaló — nagyobb tanulmányhoz.
A szerző érdeklődésének másik iránya a nyolcvanas évek magyar irodalma. E témakörrel azonban sokkal mostohábban bánik a kötet szerkesztője,
mint az irodalomtörténeti érdekű szemelvényekkel. Az irodalom e fejezetben
kissé háttérbe szorul a megelevenedő politológia mögött. Az itt közölt írások
közül a legtanulságosabb a Helyünk Európában című tanulmánygyűjtemény
recenziója, amely a költő Adytól a történész Szűcs Jenőig a közép-keleteurópai helyzettudat dokumentumait tekinti át. Tán csak a végkövetkeztetésével volna vitáznivalónk: a „globalizáció" szerintünk nem teszi túlhaladottá
s feleslegessé a régiószemléletet; a két felfogás kölcsönhatásából nőhet csak
ki az ezredvég korszerű történelemfelfogása.
A Szerepek és lehetőségek tanulmányantológiája jól tükrözi szerzőjének
irodalomtörténet-írói kvalitásait: a filológiai megalapozottság és az elméletalkotó képesség egyensúlyát, az esszéstílus (képek helyett fogalmakat kitüntető) racionalizmusát, a műelemző érzékenységet, mely különösképp az Emberi
színjáték vizsgálatában tűnik ki. (Magvető Kiadó, 1990. JAK-füzetek 44.)
GREZSA FERENC

Pszeudo-tudósítások képzelt élményekről
SZIJJ FERENC: A LASSÚ ÉLET TITKA
Mindig öröm észlelni, ha egy könyvsorozatban olyan mű jelenik meg,
amely a sorozat elindítóinak deklarált céljaival — jelen esetben a „fiatal",
s e fiatalság ódiumaitól sújtott írástudók kötethez segítésével — nyilvánvalóan egybevág. A folyóirat- és antológiaközlésekből már ismert Szijj Ferenc
első verseskötete iránt már ez a tény is ébreszthet bizonyos rokonszenvteljes
várakozást, amelyet csak fokozhat — ha nem hagyjuk könnyelműen-szeleburdin figyelmen kívül — a kötet címe. A lassú élet titka. Nagy találat. A félreismerhetetlen irónián kívül, mindazonáltal tőle el nem választhatóan, van
ennek a címnek egy halálosan komolyan veendő jelentésrétege is. Mennyire
nincs segítve azzal senkin, ha a bio-étrendtől a gyógyfűteákon át a jógáig mi
mindent népszerűsítő kézikönyvek valóban bevezetik is „a hosszú élet titká"ba! Mennyi (önkényes) filozófiai prekoncepció, mennyi Tízparancsolat- vagy
90

kiskáté-ízű tanítás, avagy kincstári bölcsesség készülhet hálót vetni arra, aki
a boldog vagy tartalmas élet titkával kecsegtető olvasmányokhoz fordul tanácsért! De jutott már eszébe valakinek, hogy a visszafordíthatatlanul múló idő
vagy az értelmetlenül lemorzsolt, s semmi megjegyezhetőt hátra nem hagyó
hétköznapok ellenszerét a „lassú élet titkában" keresse? Persze hogy jutott;
ha nem is hívták így saját ténykedésüket, azért a nagy megfigyelők, a művészek s az autonóm tudósok (többnyire) ezt a gyakorlatot élték mindig is: a
benyomások, észleletek aprólékos-alapos feldolgozását, a metropolisok élettempóján, örvényén való kívül-állást, a lassú életet. Ügy vélem, ugyanúgy
lehet a művészet metaforája ez a Zassú élet, mint a „lélek balga fényűzése"
volt a híres Tóth Árpád-sorban. (Még ha nem tudom is bizonyítani, hogy Szijj
Ferencnél valóban az.)
De mik mármost a leginkább jellegadó sajátosságai ennek a közel félszáz
versből összeállt kötetnek? Eltökélten kerüli a vallomáslírát, a „szubtilis lélek
rezdüléseibe" nem avatja be az olvasót. Elsősorban a képi groteszk, más szóval az ábrázolt (nem utánzott!) világ meghökkentő volta uralkodik benne; a
nyelv morfémáival keveset játszik, a jelentéskisiklatás, -megtöbbszörözés
grammatika vagy hangzás ihlette módszereivel nem él. Dísztelen stílusa, szűkmarkúan mért jelzői, puritán mondatfűzése arra utalnak: egyszerű krónikás
(írnok) kíván lenni, nem óhajtja házaló módjára dicsérni, fölcicomázni a látomásait, sőt — nyelvi szinten, nyelvi eszközökkel — még azt sem óhajtja
jelezni, hogy ezek látomások — ezt bizarr voltuk, montázsszerűségük sugallja
az olvasónak. [Vö. m é g : Nem

kell más,

mint

leírni

a látványt,

/ ami

nem

létezik...
(32. 1.)] Szijj úgy tesz, mint aki végig csupán tényeket közöl. Kijelentés ü t kijelentésre — ezek túlnyomórészt leíró jellegűek, azaz személyes
állásfoglalás, interpretáció („úgy éreztem/érzem, h o g y . . . " ) nem társul hozzájuk —: ebből egyfajta „költőietlen" stílus áll elő (e jelző lírafogalmunkat
s a beleértett elvárásokat legalább annyira minősíti, mint Szijj Ferenc költészetét). Íratlan, sőt írott szabály volt az alanyi költő számára, hogy „érezzen
a honoráriumáért, a mindenit neki!", történésről csak akkor számoljon be, ha
rögvest utána azt is az olvasó elé tárja, hogy az ő rendkívüli költői lelke miként rezonált az adott élményre. Szijj Ferenc felől ez a költői lélek érzelemorgonáján játszó költészeti irányzat békén bevonulhat a múlt rekvizitumai
közé. „Lírája" történések és egyszerű közlések töltelékanyag s kommentár
nélküli sora.
E kijelentéstúltengés, a nyelvnek, mint „nyersanyagnak" a készen átvétele, érintetlenül hagyása, monotóniát is eredményezhetne verseiben. (Egyébként ez máris egy lehetséges receptet jelenthetne a lassú életre.) Erről azonban nincs szó, mert uralkodó verstípusa a rövid, illetőleg a többrészes vers
(a címek közt is árulkodóan sok a feljegyzés, töredék, részlet), ezenkívül verseit — alig-alig említhetők kivételek — a váratlanság, másszóval a váratlan
fordulatok megütköztető, kizökkentő, „de" — szerencsés esetben — az asszociációk számára ú j horizontokat nyitó-kínáló ereje mozgatja.
Hagytam gyerekkoromban,
gyerekeket
csináltam és

hogy legyen
halottakat.

a

világ;

Ogyessza katakombáit
elöntötte a tenger.
Templomvonat
halad el a felüljáró
alatt,
megszűnik éppen
gramofonzenéje.
(A lassú élet titka)
91

Vagy (kevésbé szerencsés példa):
„A pályaudvar súlyvonalában látok / egy helikopterdobozt, oldalára dőlve. /
A nő trombitalábbal lép felém, / nézze, hölgyem. / Nem egy helikopter / nagy
doboza ez? Szaladjon neki, / rohanok, be kellene tennem / a táskámat a csomagmegőrzőbe, / de úgyse járhatok túl az eszükön." (34. 1.)
Különös, hogy bár sem ismétlődő tájak, sem visszatérő szereplők nem
teremtenek a versek közt kapcsolatot, van valami hangulati konstans a kötetben, amiben szinte minden vers osztozik. A benne előforduló tájak nem otthont adó tájak (feltűnően sok bennük a törmelék s a hulladék); vegetálni
vagy idegenként ténferegni lehet csupán bennük. Beckettre emlékeztető színhelyeken, kortalan becketti karikatúra-véglényekként vagy életterv nélkül
sodródó és helyzetekbe csöppenő Hajnóczy-hősként, esetleg Mészölytől ismerős utazóként. — Ez idáig rendben is volna, hisz ki-ki olyan atmoszférát
teremt alkotói világában, amilyet kedve tartja (s amilyet tud). Viszont mégiscsak hiányérzetet támaszt Szijj opusaival szemben, hogy ritkán ismerünk magunkra, gyarlóságainkra, extrém helyzeteiben, pusztuló testű, s az értelmes
élet megkísérlése helyett vagy ebből eleve kizárt, vagy átvészelésre berendezkedő figuráiban. Még akkor is ritkán, ha magunk sem csattanunk ki az egészségtől, s a mi napjaink sem mind a József Attila-i álmokban kibomló értelmes, harmóniát megcélzó, felnőtt cselekvés jegyében telnek.
Különféle következményei vannak ama ténynek, hogy a verseknek, zömmel, nincs szép logikai íve, kifutása valamely hatásos, megokolható befejezésre (nem feltétlenül tanulságra), hanem ily mértékben támaszkodnak (és,
nemigen óhajtván élni egyéb eszközökkel, rá is szorulnak) a váratlan, az egységes olvasói illúziót kialakulni nem engedő ötletekre. Részint a „közolvasó" és
a kritikus egyaránt zavarban van tetszése-nemtetszése megindoklásakor, másként: a versek értékének mérlegelésekor. Ha a hagyományos értelemben vett
koherencia/teleológia a művektől nem kérhető számon (minthogy ezeket lépten-nyomon tagadják), ha a versből való kilógás kritériumául nem tehető
meg sem a tematikai-logikai, sem a hangulati oda-nem-illés, akkor a versélmény, miképpen az ítélet is. — pillanatnyilag úgy tűnik — egészen kivonta
magát a racionalizálhatóság, jobban mondva az objektiválhatóság alól. — Jó,
mert jó. / Gyenge, mert nem tetszik. (Ez az avantgarde óta megoldatlanul maradt probléma jelentkezik újra más költőink művének kapcsán is; így érvényes például Kukorellyre, általában Marno Jánosra és részben Parti Nagy
Lajosra — akikben egyúttal Szijj stílusrokonait is sejthetjük.)
Szívünk szerint legalább a hitelesség (ab ovo nem egzakt) kategóriáját
szeretnénk valamiképp érvényesként megőrizni, ami elkerülhetetlenné teszi a
mindig rázós-kényes visszakövetkeztetést az alkotó személyiségére, előkelőbben, inkább adva a művészettudomány zsargonjára: világlátására. Eme sok
jelmez, látszög (kocsmalátogató, a titokzatos Zim-zam-zum, naplóhős, ráérős,
céltalan ténfergő, sértődékeny szolgálóleány stb.), e mozaikszerű látás- és
írásmód mögött fölsej lik-e egy szuverén személyiség szuverén világa, amelyről
ezen a módon lehet hírt adni (illetőleg közléseket fölfogni, megérteni); föladva a kiszámíthatóság iránti reflexszerű vonzalmunkat? Mit kínál végül is
ez a mű, amely a részleteket rendező (hétköznapi? pragmatikus?) logika vagy
éppen a tapasztalat, mint ellenőrző instancia jármát feltűnő módon nem kívánja megtűrni magán? Nem is szólva a gyönyörködtetésről, a képes beszédről vagy a gyakorlat által meghaladott esztétikák más hasonló kategóriáiról.
Nos, tünetértékűnek és korszakreprezentánsnak én éppen annyiban tartom
92

ezt a (máskülönben nehezen skatulyázható) kötetet, hogy abszolút értékéről
ma igen kockázatos lenne bármit is állítani; ma érvényes és működő versolvasói reflexeinkkel jószerével nem tudunk többet mondani, mint hogy legalább kétféle vershagyománytól (a nyugatos korrektül megcsinált verstől és
a költői személyiséget emberfölötti dimenziókba emelő, extázisra hajló Nagy
László—Juhász Ferenc-i líramodelltől) feltétlenüj distancírozni kíván, vélhetően nem csak a velük való eltelés s az utódaikra való ráunás okán, hanem
mert az áttekinthető, rendezett világ megszűnt számára evidenciának lenni. —
Jobb híján az életmű továbbépülésétől várhatjuk az eligazítást; ez a csapongás és töredékesség kvázi alkati sajátosság-e, időleges tagadása-e az észlelt
világhoz értelmezőbben és értékelőbben viszonyuló s több versben is megközelítőleg azonosnak mutatkozó lírai alanynak vagy olyan, a továbbiakban
is érvényesítendő költői program, amelynek eredményeivel a jövőben jobban
megtanul majd elszámolni a befogadás. Hiszen nehezíti az olvasó és ítész
feladatát az a fáziskésés, melynek következtében a kortárs líra egy része — a
próza ezen, úgy tűnik, mindinkább túl van — felkészületlenül találja valamennyi vagy szinte valamennyi befogadóját: a versírásban lassan azonosítható licenc- vagy paradigma-erőre emelkednek bizonyos eljárások, miközben
sem a fülünk, azaz „szépérzékünk", sem a viszonyítási és deskripciós eszköztárunk nem integrálta még ezeket. Amíg ily szembeszökően a „testületi" különbség (a korábbi versmodellektől való eltérés) az első és a legfőbb, amit
érzékelünk, addig a másijc, a lényegibb különbség, az, amiben az ú j „verseszményt" és új versbeszedet kipróbáló költők-művek sajátszerűsége áll, kevéssé rajzolódhat ki a szemünk előtt. Az „ízlés-átnevel(őd)és" korszakában
egészen revelatív erővel, eltéveszthetetlenül kell jelentkeznie az ú j értéknek
ahhoz, hogy — talán — ráismerjünk lassan reformálódó appercepciós szokásainkkal, beidegződéseinkkel (vagy ellenükre) is. Szijj Ferenc kötete egészében ezt a magas szintet — úgy vélem — nem üti meg, ám jó darabjai (a
Prológ, az Éji dal, Az őserdő szívében, a Szerelmi dal, a Cesario utolsó szakasza, s még néhány) a mellékkörülményekre, a líra- és befogadástörténet
jelenlegi csillagállására való tekintet és vonatkoztatás nélkül is jótállnak önmagukért, igényességét pedig ékesen bizonyítja, hogy új utakon indult el (ha
nem is társak nélkül). S ez még csak az első kötet. (Magvető—JAK-f űzetek,
1990.)
TATÁR SÁNDOR

Az indulás felelőssége
MAJLA SÁNDOR: A SZAVAK PÍRJA
A kényszerítő nyugtalanság versei ezek. Majla Sándor a helyben maradás
lehetetlenségéről beszél, arról az elindulásról, amely nem valahová, hanem
csak valami felé vezet. Mégsem a vagabund csavargás önfeledtsége vagy az
odüsszeuszi világra szóló kíváncsiság csábítása sugárzik a kötetből. Inkább
arról van szó, amit Kierkegaard így fogalmazott meg: „De aki eljutott a hit93

hez (legyen akár tehetséggel megáldott vagy együgyű, ebből a szempontból
egyre megy), az nem áll meg ott, igen felháborodna, ha valaki ezt mondaná
neki, mint ahogy a szerelmes is megsértődne, ha azt mondanák neki, hogy
álljon meg a szerelemnél; mert, mondaná, semmiképp sem állhatok meg,
hiszen ez az egész életem." Ez az érzés lappang a mozdulat kényszerében;
s innen válik érthetővé, hogy Majla miért tűnik egy-egy versében következetlennek. A Lépések utolsó egysége, A harmadik lépés ugyanis a halálhoz vezet
— a Szilágyi Domokosnak és Hervay Gizellának szóló ajánlás éppúgy erre
utal, mint a krisztusi áldozatra célzó sorok —, ám a vers lezárása ellentmond
ennek a belső logikának, a költemény eltérítődik: „a költő, minden addigit
meghazudtolva, a mennyezet felé ballagván, dúdolni kezd". Ez a profanizált
mennybemenetel világos jelzése annak, hogy Majla nem a halálra épült Szilágyi Domokos-i lírát kívánja folytatni. A kötet egésze szempontjából pedig az
sem túl lényeges, hogy ennek éppen az egyik kulcsvers esik áldozatul: az
utolsó vers, az . . . ad unicum az egység és az öröklét célképzetével fogja
össze az eddigi költői termést. így valóban hatalmas lesz a tét: nem több,
mint ami Szilágyi Domokos számára volt, csak más. Majla Sándor számára a
költészet szent és komoly dolog; viszont ő mindezt nem a költő személyiségére, hanem magára a versre érti. Az egyik legfontosabb darabnak a Vers
hava a címe; s tényleg ebben az időtlenné merevített lírai évszakban helyezkedik el az egész kötet. A vers pedig nem egyszerűen a líra szinonimája itt,
hanem a művészettel egyenértékű: Az írógép átváltozásában az írás művelete
zenei cselekedet lesz, öntudatlanul ráadásul. A vers a centrum, az, ami egyszerre létrehozandó és eleve létező; a költői személyiség ehhez kíván kötődni
elsősorban, minden egyéb érték csak ezen a szférán keresztül érhető el számára. Egynemű erőtér alakult itt ki, a tradicionális értékek jelen vannak
ugyan, de csak alárendelt szerepben. Az otthon-lét nem tájhoz, hanem gondolathoz kötődik (Ars vitae); az életkor is meghatározhatatlan, a gyermekkor
felbukkan, de nem a felnőttséggel szembeállítva (Triptichon igazságra és szerelemre). A szerelmesversek sem valakiről, hanem valakihez szólnak; nem
dönthető el, hogy a különböző darabokban megszólítottak azonosak-e egymással. Majlának nem a személyek körvonala, hanem a hozzájuk kapcsolódás
minősége számít.
Világos, mi mindentől szabadult meg a költő, míg eljutott idáig: a verset
mint világlátást és mint műveletet a középpontba állítva el tudta kerülni
a váteszi magatartás buktátóit, és túllendülhetett a lokalitáson éppúgy, mint
az elvágyódáson. „Pálpataka és New York között nincs különbség." (Lépések.)
Ennek az esztétikai és etikai füjggetlenségnek pedig azért is van jelentősége, mert a kötetben végig ott rejtőzik az egzisztenciát fenyegető, kiismerhetetlen veszély (pl. Félelem, A vers, Az utolsó bárány). Majla elrejt olyan
utalásokat, amelyeknek nyilván aktuális politikai konnotációi lehettek a versek megírásakor; ennél azonban lényegesebb, hogy szinte aenigmaszerűen
versbe idéz három autonómiára törő, de tisztázatlan halállal meghaló erdélyi
értelmiségit: Visky Árpádot (Titok), Sütő Istvánt (A következő mondat) és
Szilágyi Domokost (Lépések). Ezek a sorsok teszik érthetővé, hogy a kötetben
egyetlen heroikusnak tekinthető szerepvers van — ám ennek is Don Quijote
a hősé (Quijote biztatása).
A versgyűjtemény legfőbb értéke éppen az, hogy kidolgozott egy olyan
filozofikus koordinátarendszert, amelyben ennek a vers védőpajzsa mögé húzódó személyiségnek minden gondolati és érzelmi reflexiója elhelyezhető és
94

leképezhető. Ezt a lehetőséget még inkább a kötet egésze hordozza, de ez már
belakható lírai világ. A Majla Sándor választotta költői szerep — ez máris
látható — hatalmas energiákat szabadít fel: ám fennáll annak a veszélye is,
hogy túlságosan légritka magasságokba emeli a verset. Majlát azonban költői
ösztöne megóvja az absztrakt megoldásoktól: érzi a metaforák teherbírását, az
ősi toposzokat is az újdonság erejével tudja újraalkotni (pl. a búvárhasonlatot
A gyöngyhalász éneké ben vagy a vízözönt az Ami megmaradtban). A rövidebb,
egyetlen csattanóra épített versek (pl. . . . mint tenmagadat!) azonban a kötet
összefüggésrendszerére szorulnak, hogy értelmük ne banalitás legyen.
Elkészült tehát a világ, csak be kell népesíteni. Ez gyötrelmes felelősség,
de Majla Sándor mindannyiunknak tartozik vele ezentúl. (Kriterion, 1990.
Forrás-könyvek.)
SZILÁGYI MÁRTON

Büky László: Képalkotás és képrendszer
Füst Milán és Karinthy Frigyes költői nyelvében
Magyarország a költők országa! — ugye, milyen ismerős? S ez is: nemzeti
létünk, érzésünk kifejezésére a lírai nem a legalkalmasabb. Ezek után lehorgasztó, sőt destruktív: nincsenek garmadával líraelemző, tüzetes könyveink.
Általában megrekednek a tartalmi szempontú idézés-értelmezés határán; a
„mitől—miért líra, s az illetőé miben egyedi?" elemző gondolat legfeljebb egyegy vers különböző megközelítéseiben él úgy-ahogy. Büky László munkája
tehát többszörös hiányt pótol, s már a címével is érdeklődést kelt.
Tulajdonképpen a vizsgálat ontológiai mélységű, mint a szerző bevezetőjében írja, azt keresi, hogy „ . . . a költői közleményrendszer miként működik,
mi szabályozza a költő képalkotásában felhasznált szavaknak a képbe építését."
— Jóllehet, Büky terminológiája hagyományos (metafora, metonimia stb.),
nem a külső jegyek alapján lehetséges osztályozás érdekli, hanem a belső mozgató, a (szubjektív) én és az általa explicitté váló világegész. Büky László feltételezi, hogy Füst Milán költői nyelvére „ . . . az a jellemző, hogy a nyelvi
eszközöknek a képekben való szerepeltetése a bennük rejlő (objektív) lehetőségeken messze túlmutat, mert mindig egy teljes belső (szubjektív) világ részleteit jeleníti meg" (13).
Eddig a program úgy olvasható, mint a leíró módszeren túlmenő funkcionális elemzésé, de az „objektív lehetőségeken" való túllépés zavaró, először
— mert nem tudjuk, mi lehet az egyén számára azon túli; másodszor — mert
minden alkotó így-úgy egyedi akar lenni, más dolog, hogy sikerül-e. Aztán, ha
olvasói élményünket felidézzük, Füpt lírája elsősorban az egyedi, különc témáival hat ránk, nem pedig merész szóképeivel. Kortársai is így vélekedtek,
még azok is, akik elismerték értékeit.
A stilisztikai dolgozatok legtöbbje csak a leírást és az értelmezést vállalja,
az értékelést nem; Büky László igényességét az is tanúsítja, hogy vizsgálódásai alapelvévé tette: Füst Milánnál az a sajátos, hogy „ . . . a szóképek összessége alá van rendelve a költő általános gondolati—érzelmi—hangulati alap95

állásának" (i. h.). Vagyis az adott vers vagy versrészlet témája, tárgya nem
közvetlenül határozza meg a képalkotást, hanem „ . . . a belső költői világ következetesen igazítja magához..." (uo.) azt. — Alaptörvény ez, az esztétikáé,
s mint olyan, általános érvényű. Azaz nem csak a Füst Milán-i műhelyre
érvényes. A művészetet mindig az emberiesített természet érdekelte, érvényes
ez az úgynevezett objektív lírát teremtő Füstére is, még ha a megmunkáit
téma nem mutat is közvetlenül vissza a művészre.
Büky László tudósi hitétől indíttatva eleve tárgyilagos vizsgálódást akart,
túlságosan is azt, azért hárítja el még a látszólagos — s egyben természetes —
szubjektivitást a képek minősítésében, s azért folyamodik A magyar nyelv
értelmező szótárához. A valójában nemes szándék azonban megtörik az értelmező szótár tulajdonságán. „Az ÉrtSz.-ban rögzített jelentéseket, -árnyalatokat a dolgozat a tárgyaló részben szembesíti egy-egy szónak a Füst Milán-i
fölhasználásában mutatkozó jelentéseivel, s tulajdonképpen így állapítja meg
a képalkotásnak az egyéni alakítású képződményeit..." (22—3). Nos: nem a dolgozat, hanem a szerző szembesít, a szubjektum, azután pedig — ez talán a
legperdöntőbb — a szóképet nem lehet szétszedni, mert két szó kölcsönös jelentéshatásán alapul. A szótárban más lesz a szűkebb (a szerkezeti) kontextusa, így a jelentése is (pl. a fehér csöndből kiemelt fehér a szótárban éppenséggel a fehér tájjal kerülhet szembesítésre. Ha pedig ugyanaz lenne: a fehér
csöndé a szótárban is fehér csönd, akkor pedig teljesen fölösleges az összevetés.
— A szóképeket, de köznapibb kapcsolatokat sem lehet helyettesíteni, mert
akkor értelmetlen a költői használat. Ilyen értelemben minden szókapcsolat
egyszeri és egyedi alakulat. Marad az úgynevezett markermező, tehát logikai
jegyekkel való — táblázatos — jellemzés.
A dolgozat címe rendszerről beszél, ám hogyan kell értenünk, ha mindössze tíz szóra épül? Mi a mintavétel elve, mi adta a kutató kezébe a hét főnevet, a két melléknevet és az egy igét? Vajon egy Füstnél gazdagabb termésű
szerző esetében is alkalmazható az eljárás? Büky László példás szóképleírásokat közöl, leágazásokkal, alapos utalásokkal, de ezek sem tudják feledtetni a
fentieket, hogy megzavarodtunk, hogy kételyeink támadtak.
Régóta ismert és elfogadott tény, hogy a lírai műben minden elem egy
szemantikai struktúraháló "láncszeme, s ezt a szövegelmélet is megerősíti. Vajon lehet-e, érdemes-e egy vertikális — műegészeken átható — vizsgálódást
folytatni, ahogy a szerző is tette, tíz szó előfordulásait követve?
Habent sua fata libelli — ez egyaránt vonatkozik az alkotásokra és az
elemzésükre. Nehéz jósolni, mert még erős az ingadozás, sőt a keveredés is a
belső világ szervezte művészkép és az objektív valóság nyelvi leképezése között. Az utóbbi, ha következetesek vagyunk, nem tűrhetné az illogikus trópusokat, az előbbi hiába szubjektív, nem tud létezni bizonyos objektivitás nélkül.
Azt már most bevallhatjuk, hogy kételyeink fölkeltésével és szaporításával gazdagabbak lettünk, hiszen ez a kétely újraírásokra kényszerít, serkent
bennünket. Mi más lehet bármely könyv értéke, ha nem ez? — Kívánom,
sokáig legyen ereje kimozdítani a megszokás kegyelméből! (Akadémiai
Kiadó,
1989.)
t TAKÁCS LÁSZLÖ

96

A magyar nyelv
szépprózai gyakorisági szótára
1965—1977
„Mi az, amit olvas, fönséges úr?" — kérdezi Hamlettől a második felvonásban Polonius. A királyfi válasza: „Szó, szó, szó." Valóban: hiába tudjuk, hogy az emberi beszéd a nyelvi elemeknek különféle szabályok alkotó
alkalmazása folytán jön létre, mégis a szó az az egység, amelynek szerepére
lépten-nyomon tekintettel vagyunk. S nem véletlenül, hiszen a nyelvtudomány
legnehezebb gondja ezeknek a szabályoknak a föltárása. Vagyis az, hogy miként vagyunk képesek és minő eljárásokkal a véges számú nyelvi elemből
végtelen számú megnyilatkozást előállítani. Maguk a szavak a tevékenység során a legkülönfélébb szempontokból használtatnak föl, például grammatikai,
pragmatikai és stilisztikai szempontból, hogy a műfaji és tematikai meghaiározókat ne is említsük. — Hamlet válasza arra is ráviheti figyelmünket, hogy
minden szöveg „Szó, szó, szó" — és ez a háromszoros ismétlés egy másik
kérdéskörhöz vezet: mely szavakat milyen gyakorisággal használunk megnyilatkozásainkban. Az ókori, homéroszi hagyományokhoz fűződő glosszák és
szójegyzékek, illetőleg konkordanciák a ritkább, így nehezebben is érthető,
vagy éppen a különböző helyeken gyakoribb, ezáltal pontosabban értelmezhető
szavaknak az ősszótárai voltak.
A szavak gyakoriságára, gyakori használatukra már az elemi iskolai fogalmazástanítás is ügyel, igyekszik rászorítani a nebulókat a változatos szóhasználatra, a szinonimák adta lehetőségek kihasználására. Bizonyos alapvető
stíluseszmény követelménye ez, ámbár a szavak előfordulásának száma és
hírértékük, így stilisztikai szerepük mindig viszonylagosan értendő. A viszonylag gyakori vagy a viszonylag ritka szavaknak is lehet a maguk szövegkörnyezetében magas vagy éppenséggel alacsony a hírértékük. Természetesen nem
csupán a stilisztika, illetőleg a nyelvészet használhatja a gyakorisági szótárakat, hanem a filozófia, .az irodalomelmélet, az irodalomkritika, a pszichiátria
stb. A tudományos kutatás mellett a szótárkészítés, a helyesírási tanácsadó
kiadványok, a vonzatszótárak készítése, a legkülönbözőbb számítógépes adatbankok létrehozása, a gépi kivonatolás és fordítás jelen és jövőbeli problémáinak megoldásában szintén segíthetnek a gyakorisági szótárak. Az első magyar, nyomtatásban közzétett szóstatisztika például a magyar Országgyűlés
gyorsírásos jegyzőkönyvezését igyekezett segíteni (Nemes Zoltán: A magyar
parlamenti nyelv leggyakoribb szavai. Szeged, 1933.).
A mai magyar nyelv szépprózai gyakorisági szótára az MTA Nyelvtudományi Intézetének strukturális és alkalmazott nyelvészeti osztályán készült
hosszú évek munkájával. (Szerkesztette: Füredi Mihály és Kelemen József.)
Az előkészítésben ugyancsak számos munkatárs vett részt. Vizsgálati anyagként mintegy kétszáz író műveiből választottak részleteket, amelyek kétezer
szót tartalmaztak. E részletekből adódott az az 508 008 szövegszó, amely 33 169
különböző lexémára, szótári egységre volt visszavezethető. Az összes, egymástól különböző szóalak száma 91 471, ebből a szótár sajnálatosan csupán 3410
szótári címszót tesz közzé, azokat, amelyek a leggyakoribbak. Különféle (nyelvészeti, statisztikai) megfontolások és számítások alapján az ún. módosított
97

gyakorisági értéket is megadja a szótár. Egy-egy lexéma előfordulása a vizsgálati anyag részhalmazaiban ugyanis nyelvi és egyéb okok miatt természetesen egyenetlen lehet, vagy kevésbé az. Az eloszlás egyenetlenségét jelző mutató értéke a diszperzió, ennek arányában lehet csökkenteni az abszolút gyakoriság számát. Lényegében ez az eljárás a sok szerzőnél, a sok szövegrészletben azonos arányban előforduló szavak megállapításához, tehát a „fontos"
szavakhoz vezet. A módosított gyakoriság tulajdonképpen az úzus. (Persze
éppen a nyelvészetnek gyakran az abszolút gyakoriságra van szüksége.)
A könyv közli a módosított gyakoriság listáját, a leggyakoribb szuperlexémákat ábécérendben és a leggyakoribb szövegszavak lajstromát. Függelékben találjuk a homonimák jegyzékét, a grafémák szöveggyakoriságát, a szófajok szövegbeli eloszlását és egyéb adatokat. (A szuperlexémák bizonyos öszszevonások eredményei, talán szerencsésebb műszót kellett volna találni e lexéma-összevonásokra.) A szótár azon kevés gyakorisági szótár közé tartozik a
világban, amelyek a szövegszóalakokat és a lexémákat együtt mutatják be,
így megkönnyíti a felhasználók dolgát, akár az ábécérendben, akár valamelyik
gyakorisági regiszterben kívánnak valamely adatot megkeresni. Itt említjük
meg, hogy a szótár bevezető részei némiképpen szétszórtak, ezt az egymást
részletekben követő magyar és angol nyelvű tájékoztató is növeli.
A leggyakoribb magyar szó az a és az az névelő a mai magyar szépprózában, persze a költői nyelvben is, mint a múltból a Petőfi-szótár bizonyítja. —
A szív főnév 195 abszolút előfordulást mutat (175,63 úzussal). A költői nyelvből származó adatokkal ezt összevetve máris találunk némi különbséget, ami
bizonyára tematikus és stiláris okokra vezethető vissza. Fi^st Milán költő nyelvében 115 szív főnév fordul elő számos jelentésben. Karinthy Frigyes lírájában 63 a szív, s ugyancsak több jelentésben. Nagy nemzeti költőnk, Petőfi
Sándor 1224-szer írta le ezt a főnevet verseiben és egyéb munkáiban. Jóllehet,
ezek az adatok közvetlenül nem mérhetők össze, mégis jelzik: a mai magyar
széppróza kevesebbszer él a szív főnév használatával, mint a XX. századból
említett két költő, Petőfiről nem szólva. Sajnos, gyakorisági szótárunk nem
tartalmaz jelentéseket, így csupán gyanítható, hogy az érzelmi élet különböző
jegyeit oly sokszor jelentő szív főnév a lírai nyelvben a gyakoribb, ami a líra
leglényegével s a stílusalakítás lírai módjával könnyen összeegyeztethető.
Az elmúlt évtizedek magyar nyelvtudománya több jelentős munkát tett
a nemzeti művelődés asztalára: A magyar nyelv értelmező szótára, A mai magyar nyelv rendszere, A magyar nyelv történeti-etimológiai
szótára, Régi magyar glosszárium stb. Bizton sorolhatjuk ezekhez a szépprózai gyakorisági
szótár hiányt pótló kötetét. Az effajta alapmunka hatása a nyelvtudományban
és a gyakorlatban évtizedekig tart, illetőleg mutatkozik meg. A magyar nemzeti élőnyelv és az erre is támaszkodó széppróza nyelvének nemcsak változása lesz majd lemérhető az 1965—1977 közötti gyakorisági adatokkal, hanem
magát e változást is némiképpen befolyásolja a kötetben lévő sok „szó, szó,
szó". (Akadémiai Kiadó, 1989.)
BÜKY LÁSZLÓ

98

Harag Györgyre emlékezünk
Közel hat esztendeje, egy hónappal hatvanadik születésnapja után, 1985.
július 10-én hunyt el Harag György, a kolozsvári Állami Magyar Színház művészeti vezetője, az egyetemes magyar színjátszás rendkívüli személyisége.
Marosvásárhelyen július 12-én a zsidó temetőben vásárhelyiek, Szatmárról,
Kolozsvárról autóbusszal érkezett kollégák, barátok, románok és magyarok,
ismerősök és a nézők sokasága vett búcsút a kiváló embertől és nagy művésztől. A Cseresnyéskerttel búcsúzott az élettől. Az előadászáró mondatokkal a kúrián egyedül maradó Firsszel, kiáltó kétségbeeséssel mintegy testamentumként is üzente kétmillió sorstársának: Itt kell maradni!
Harag Györgyöt a Tiszatáj munkatársának tekintettük. Szívesen olvasta
folyóiratunkat, interjút adott nekünk, emlékezetes gyulai, győri, kolozsvári és
marosvásárhelyi előadásait figyelemmel kísértük és beszámoltunk róla. Szabadkai Tartuffe-rendezését a szegedi közönség is láthatta. S amikor 1980 februárjában a kolozsvári Állami Magyar Színház Sütő András Egy lócsiszár
virágvasárnapja című drámájával Szegeden vendégszerepelt, Harag György
látogatásával megtisztelte szerkesztőségünket.
Rá emlékezve, utolsó rendezésének néhány momentumát idézzük fel. Cristian loan segédrendezőként dolgozott mellette a Cseresnyéskert próbái során.
Nem csak Harag György kéréseire figyelt, hanem a munkára, az alkotás gyötrelmes folyamatára, s magának naplóban feljegyezte a tapasztalatait. Cristian
loan a szatmári Északi Színház igazgató-rendezője, s kérésünkre feljegyzéseit
most nyilvánosságra hozza. Űgy érezzük: nem csak szakmailag érdekes és fontos dokumentum Cristian loan beszámolója, hanem megrendítő emberi-alkotói
küzdelemről is tudósít. Ahogyan a pokol bugyrában a szívszorító élet-halál
játékot felidézi, abban az egykor volt tébolyító szilveszterezés mellett a jelen
is benne van, Harag György élete. Ahogyan elmeséli színészbarátainak, az
már az ő szívdermesztő komédiás játéka Kháron ladikján. S ahogyan Harag
György teszi: az az Illyés Gyula említette bölcsesség: szembenevetni a halált.
Ebben a felemelő emberi és művészi tartásban él bennünk Harag György.
Holtában is élni segít nekünk . . .
ABLONCZY LÁSZLÖ

99

CRISTIAN IOAN

„Egy új világot teremtenék..."
PRÓBANAPLÓ
Hogyan is találkoztunk, hogyan is kezdődött az ismeretségünk és az
együttműködésünk? 1985. február 6-án jött Gyuri Marosvásárhelyre, hogy
Csehov Cseresnyéskertjét rendezze. Jómagam éppen akkor fejeztem be egy
Teodor Mazilu-darab rendezését, amelyet a Nemzeti Színház stúdiótermében
mutattunk be. Meghívtam Gyurit a bemutatóra. „Hűvös-e a terem?" — kérdezte. „Nem — válaszoltam, majd bizonytalanul hozzátettem —, mindenesetre vegyél kabátot." A meleggel, fénnyel, élelmiszerrel — az élettel — való
állandó takarékoskodás szomorú korszaka volt ez.
A teremben bizony nem volt éppen meleg, ő azonban hősiesen kitartott
végig. Másnap pedig, amikor bejöttem a színházba, már azt olvashattam a
próbatáblán, hogy kineveztek a Cseresnyéskert segédrendezőjének. Körülbelül
egy óra múlva megjelent Gyuri a büfében: „Remélem, nem haragszol, hogy
- meg sem kérdeztelek" — mondta békítően. Kicsit zavartan válaszoltam: „Ellenkezőleg, azt hiszem, ez a legszebb bók, amelyet az esti előadás u t á n remélhettem."
Aztán egy szép napon megjelent a próbatáblán a darab szereposztása.
Gyuri látszólag nyugodt volt, de éreztem, hogy belülről ő is forr az izgatottságtól. Fiatalos volt, élénk, humorral teli, mi sem sejtette az öt hónappal később bekövetkező tragédiát. Az első próba pedig valóságos ünnep volt. Gyuri
szerette volna azonnal megkezdeni a munkát, de a színház új, ambiciózus
igazgatója ünnepelni akart. Pezsgőt bontatott, pohárköszöntőt mondott, általános volt a jókedv. Az egész társaság fel volt dobva, mintha megérezte volna
a színházi esemény közeledtét, a színészek remegtek az izgalomtól, akár a
versenylovak indítás előtt. Aztán eljött a másnap. Innen kezdődnek feljegyzéseim, amelyek próbáról próbára és többé-kevésbé élethűen követik a Mester
szavait.
II. próba: 1985. február 13.
I. jelenet. Kell lennie egy sajátosan különös, száraz és mégis poétikus,
költői és mégis groteszk hangulatnak. Minden a függöny transzparenciájától
függ. Ez a transzparencia metafizikus és mégis valóságos. A csipkefüggöny
mögött látható, hogy valaki közeledik. Firsz különös módon á t j ö n a függönyön, jólöltözötten, sállal, kalappal, úri módra sápadtan, távcsővel a n y a k á ban — hirtelen megkezdi a nézőtér távcsövezését. Megjelenik hátulról Dunyasa, a lusta szolgálóiány. Ütja Firszig különösen hosszú. Odalép Firszhez,
elveszi tőle a távcsövet, belekémlel, felnevet, aztán lehúzza Firszet a távcsőnél
fogva. Firsz fejcsóválva, köhécselve visszamegy a függönyön keresztig, Dunyasa pedig könnyed, lazított testtartásban ottmarad. Belép Lopahin és tapogatni kezdi a függönyt. Meglátja Dunyasát. Az ránéz, aztán táncolni és énekelni kezd. Van egyfajta

liberalizmus

ebben

a házban:

mindenki

azt

csinál,

amit éppen akar. Varja — csaknem patológiás szereplő, ideges vénlány —
néha úgy érzi, talán nem is nő. Vibrál a járása, a hangja, vibrálnak a moz100

dulatai. Rendkívül türelmetlen, főleg a férfiakkal. Aztán megérkezik a társaság, a terem ajtaja kinyílik, Anya berobban, utána a többiek hadonászva,
beszélgetve, kiabálva.
II. jelenet. Jepihodov belépője. Megjelenik a függöny mögött, csoszogva
közeledik, belegabalyodik a függönybe, nem találja a kiutat. Végül kibontakozik, idegesen járkál, a virágokat leteszi a padlóra, aztán bemegy a függöny
alatt. Dunyasa észreveszi, hozzálép, Jepihodov csodálattal nézi, meg akarja
érinteni. Dunyasa nevetni kezd, Jepihodov ezt bátorításnak veszi, a hölgy
azonban felkapja a virágokat és el.
III. jelenet (az urak bejövetele). Mind be, de ahogy közelednek a függönyhöz, sorra elnémulnak. Aztán Ranyevszkaja fokozatosan beburkolózik a függönybe, a lányok remegve segítik, ráborulnak. Mindenki sír.
A függöny nagyon lassan felemelkedik, játszik a zenekar, megjelenik
Jepihodov, egy kisebb szekrényt húzva maga után. Aztán Firsz a gyerekággyal. Ranyevszkaja fojtottan zokogni kezd. Senki sem tudja, hogy mit csináljon. Gajev izgatott, de palástolni szeretné, nem sikerül. Varja: Milyen hideg v a n . . . Megfagyott a kezem. Ranyevszkaja magához tér, meg akarja nézni
a gyerekszobát. (Gyuri teátrálisan: ki kell domborodnia különös jellemének!)
Egyszerre csak kinyílik az ajtó, két bőrönddel a kezében megjelenik Sarlotta.
Mindenki megdermed, Sarlotta jön, roskadozva cipeli a bőröndöket, megáll a
színpad közepén, ledobja őket, már-már kimegy, de aztán hirtelen visszafordul: Az én kutyám mogyorót is eszik! (Gyuri: kínos pillanat.) SzimeonovPiscsik szaggatottan ugat abba az irányba, amerre Sarlotta elindult. A nevelőnő gyorsan visszafordul, és mond valamit németül, aztán gyorsan el.
Szimeonov-Piscsik megrökönyödve: Danke schön! Majd Gajev véget akarván
vetni a tréfának, méltósággal nyújtja kezét Ranyevszkaja felé, és sorra kimennek.
IV. jelenet (Anya—Dunyasa). Dunyasa karjaiban tartja Anyát, óvatosan
tapogatja. Anya: Hiszen mindenkinek annyi mondanivalója volna. De mindig
valami egyébről szeretne beszélni, mint ami a másikat éppen foglalkoztatja.
(Gyuri: mindezt harag nélkül, szinte az érzelmeit palástolva.) Anya itt bebújhat az ágyba.
V. jelenet (Anya—Varja). Zavar kettőjük között — felbolydult a múlt.
Néhány közös tánclépés — úgy, mint gyermekkorban, persze csupa topogás.
III. próba: 1985. február 14.
Jasáról. Közönséges típus, különös kirohanásokkal (persze mindez maszk
csupán, amelyre Párizsban tett szert). Alkalmazkodó, tipikus törtető, előkelősködő gesztusokkal, amelyek alól azonban kiütközik az otrombaság, ha elveszíti az önkontrollt. Amikor belép a színre, egy díszes láda van a hátán,
netán egy elegáns pléd a karján, és kezében egy apró bőrönd. Preciőz, aki
mindig megtartja a formáját. Amikor belép, egyszerre különös feszültség
keletkezik: ott áll Jasa, áll a ház bizalmasának kicsit meghitt, kicsit ironikus
mosolyával. Varja és Anya lassan elhagyják a színpadot, Dunyasa viszont
lenyűgözve vár — az ő arcán tükröződik mindaz az átalakulás, amely Jasán
végbement az elmúlt évben. Mikor már Dunyasa teljesen elolvadt, Jasa udvarló mozdulattal hozzálép, és hirtelen szájon csókolja.
Firsz belépője. Rengeteg széket hoznak, ez is nagyon furcsa jelenet. Középen nagy, magányos- asztal. Aztán egyszerre belép Firsz, és ettől kezdve
megváltozik a cselekmény ritmusa. Aztán Jasa lép be, kicsi, alacsony asztalt
101

hoz, rajta a pincérek jellegzetes felszolgálótálja. Kimegy a másik oldalon,
további székeket hoz be — mindegyiket szinte a földhöz vágja. Jön Jepihodov, terjedelmes fotelt hoz Gajev számára. Egyébként Firsz az egész darabban
tüntetően gondoskodik Gajevről. Ennek a jelenetnek a során például egy vastag pokróccal gyöngéden beburkolja Gajevet. A kávé szervírozásának ceremóniája — talán az oroszoknál nem is annyira hagyományos, megpróbálhatnánk
a teával helyettesíteni. Ranyevszkaja, Gajev, Szimeonov-Piscsik leül, a többiek állva maradnak, szürcsölve isszák a meleg folyadékot. Aztán leül Ánya
és Varja. Amikor mindannyian végeztek, kezdődik a zene. Jasa haragos, mert
észrevette, hogy Jepihodov bele van esve Dunyasába, aki nagyon boldog,
hogy végre az előkelő társaság tagja lehet. Ez az a pillanat, amikor Sarlotta
hiányzik, jóval később érkezik, és mint az jobb házaknál szokás, a ház urai
mellett foglal helyett. Ezek után pedig, annak ellenére, hogy a szövegben nem
így van, belép Lopahin — Ranyevszkaja láthatólag nem ismeri fel, megkérdezi: hát ez meg kicsoda? A férfi közelebb jön, a többiek a nevét suttogják, az úrnő hirtelen felsóhajt: Ö, hogy az Isten verje meg! Lopahin nagy
reverenciával kezet csókol. (Gyuri: Egészen más a helyzet a biliárddal. Mindez
kicsit anakronisztikus. Nagyon fontos az arányok érzékeltetése.)
IV. próba: 1985. február 15.
Azt hiszem, valahol itt van az előadás kulcsa. Strehler fejtegetéseit olvasva megérthetjük, hogy a modern színház esetében mennyire tágan értelmezendő a szöveghűség. Maga Strehler természetesen nem ragaszkodik szolgai módon a szöveghez, és úgy véli, amikor két szereplő párbeszéde folyik a
színpadon, a játéktérnek nem kell feltétlenül elnéptelenednie. Sőt, ilyenkor
ki kell kerülni a szöveg csapdáit, hiszen egy kérdés vagy egy válasz a színpadi események logikáját bilincsbe verheti. Meg kell találnunk azt a megoldást, amely lehetővé teszi az előadás kibontakozását másfajta színpadi cselekvésekből. Brook például a Cseresnyéskert párizsi előadásán különös gonddal komponálta meg a játék vizuális keretét — a megnyugtatóan elegáns
külsőségek mögött sejtetni engedte, hogyan csíráznak, bimbóznak a „romlás
virágai". Itt van szerintem elrejtve egy nagyon fontos dolog, amelyet nekünk
feltétlenül fel kell tárnunk, meg kell fejtenünk. Egyszerre megjelent Sarlotta,
és minden átmenet nélkül kijelenti, hogy nincs rendben az ú t l e v e l e . . . Vajon
miféle világ ez? Vajon milyen lehet az a világ, amelyben ennek a kijelentésnek a hallatára a hideg futkározik a hátadon? Régebbi rendezéseim során
sokat kínlódtam ezzel a jelenettel. Most el vagyok tökélve arra, hogy valamilyen egészen szokatlan módon fogom megoldani... Korunk színházának
törvényei már kevésbé merevek, sokszor úgy tűnik, hogy a színpadon azt
csinálhatsz, amit éppen a k a r s z . . . De csak azt érdemes csinálni, aminek értelme v a n . . . Nem késztethetem Sarlottát arra, hogy dobra verje, voltaképpen
nincs is útlevele... Mindennek a világ látszólag rejtett tartalmú kommunikációs rendszeréből kell előszivárognia... Persze, kezdhetnénk a felvonást
azzal is, hogy Jepihodov gitározik a fán, é s . . . egy fotelben, amelyet a jó öreg
Firsz kicipelt valahová a mező közepére, nos, ebben a fotelben nyugszik Gajev, talán éppen horkol, arcára terített zsebkendővel. Hogyan kerül Jepihodov
a fára? Az egészben van valami félelmetes: jön Sarlotta, beszélni szeretne
valakivel, talán nincs is útlevele, talán már nincs is i d e n t i t á s a . . . Közben
Dunyasa és Jasa úgy tesznek, mintha beszélgetnének (Jasának a maga elégedettségében természetesen nincs szüksége beszélgetőpartnerre, Dunyasának
102

sem — ő ostobán vállalja az álmok világát), jön tehát Sarlotta, és Jepihodov
a fán énekel — ő a maga bolondságát vállalja, amelyről azt hiszi, hogy menynyire f é r f i a s . . . Jepihodov fel akarja hívni a figyelmet a férfiasságra — és
ugyebár pisztoly van n á l a . . . Miközben Gajev alszik, Ranyevszkaja pedig a
kétkerekű kocsiban ül a napernyő a l a t t . . . Nehéz mesterség ! Érzi az ember a
szöveg pszichofizikai struktúráját, közben azonban meg kell találnia a megfelelő szcenikai megoldásokat. Azt se feledjük, amikor Csehov a Cseresnyéskertet írta, még működőképeseknek tűnhettek bizonyos „színpadi szabályok",
a mozgás, a beszéd, a zene még szigorúan elkülönült egymástól. Csehov azonban váratlanul prózaivá és ugyanakkor mégis hihetetlenül költőivé tette
— varázsolta — a színpadot. Az, ami annyira prózainak tűnik nála, valójában
nem más, mint hihetetlenül tömör, költői metafora. Vegyük újra ezt a jelenetet: Jepihodov elmegy, Jasa és Dunyasa kergetőzni kezdenek a fa körül,
aztán a nő egy mohó mozdulattal megfogja a férfit, aki azonban óvatosan
elhárítja a közeledését: vigyázz, jöhet v a l a k i . . . Tégy úgy, mintha a folyóra
mennél, mindjárt én is utánad m e g y e k . . . Kisstílű szerelmi összeesküvés.
Ebben a jelenetben azonban lennie kell valami rendkívülinek: mondjuk, megvilágosodik a zenekar és ünnepélyesen játszani kezd; mint valami jelre,
mindannyian elhagyják a helyüket — Gajev felpattan a fotelből, Jasa előjön
a fa mögül, mindenki a kocsi körül gyülekezik — a játék nélküli nagy felzárkózás jelenete — mindez hátborzongatóan valószerűtlen. Aztán hirtelen
abbamarad a zene, a menet szertartásosan megindul a közönség felé. Van
azonban egy másik elképzelésem is: ma reggel álom és ébrenlét között egyszerre csak Sarlottát láttam, amint megjelenik az üres színen, és egy vadászpuskával lövöldözni kezd, szinte céltalanul, jobbra-balra. Egyetlen fa van a
színpadon — a jelenlétében van valami naturalista és mégis elvontan groteszk.
Végül megjelenik a kocsi, benne Ranyevszkaja és Gajev, a többiek karneváli
hangulatban tombolnak, hol tolják a kocsit, hol meg húzzák, hol éppen táncolnak körülötte. Ezt a felkavaró, lendületes, az abszurditás felé hajló jelenetet azonban a továbbiakban a rideg valósághoz való visszatérés követné.
V. próba: 1985. február 16.
Hölgyeim és Uraim, a második felvonás megrendezése talán a legnehezebb. Az első tele van cselekménnyel, a harmadik szintén. A negyedik már a
búcsúzásról szól. De itt, a második felvonásban látszólag nem történik semmi.
Azt hiszem, minél érdekesebb helyzeteket kell bevezetnünk, máskülönben
könnyen átcsúszhatunk a terméketlen filozofálásba vagy esztétizálásba. Ebből
a szempontból különösen fontos a szereplők Trofimovhoz való viszonya. Trofimov gondolatai nem a cselekvés szükségességének tudatában szövődnek,
Trofimov azért gondolkodik, hogy ne kelljen cselekednie. Tipikus képviselője
egy eléggé széles értelmiségi rétegnek, amely sokat gondolkozik, beszél, vitatkozik, és közben persze nem csinál semmit. Vele szemben Lopahin valóságos
huszadik századi business-man, következetesen utilitarista — bizonyos értelemben szinte már korunk hőse. Ranyevszkaja viszont mindenben következetlenül gondolkodik és cselekszik, a XIX. század végi posztromantika képviselője, csapongó, szeszélyes, már-már fizikailag is életképtelen, erőt vett rajta a
mal du siècle. Piscsik viszont mintha éppen Gogol Holt léikéiből került volna
elő, eleven, bohóckodó, orosz szélhámos. Anya és Trofimov jelenete pedig az
orosz értelmiségi cselekvésképtelenségének, oblomovizmusának különösen szép
és megrendítően poétikus megfogalmazása — ilyennek kell lennie a színpadon
103

is. Barátaim, a legfontosabbnak azt érzem, hogy megtaláljuk a módját a konvencionális lélektani realizmuson való túllépésnek — a színpadszerűség valamilyen új formája felé. Ki kell ragadnunk az előadást a földszagú naturalizmus világából. Ügy érzem, a jellemek meghatározásával már végeztünk. Persze ez még csak vázlat, a lényeges az, hogy a színész a színpadon ne a megszokott húrokon játsszék. Gondoljunk csak a vaudeville műfajára — Csehov
egy bizonyos társadalmi típus túlérettsége miatti nosztalgikus szomorúságát az
udvari komédia humoros kulisszái mögé rejtette. Azért tehát, hogy a Cseresnyéskert szereplői néha pusztán mechanikusan mozgó bábfiguráknak tűnhetnek, egyedül ők maguk a felelősek. Csehov ebben látja sorsuk titkát, s az előadás során nekünk ezt a titkot kell a néző elé tárni.
VI. próba: 1985. február 23.
Harag: Milyen kicsi a világ! Meglátogatott minket Valentin Silvestru úr,
aki látta az Üjvidéken megrendezett Csehov-előadásomat.
Silvestru: Ugyanúgy rendezi?
Harag: Szó sincs róla! Az előadás egészen más lesz.
Silvestru: Csakugyan? Az újvidéki előadás tetszett a jelen levő kritikusok
többségének és a színházi szakembereknek, különösen Jan Kottnak. Máskülönben hozzáteszem, vitatott előadás volt, ami persze azt jelenti, hogy élő
és ható.
Harag: Mondanom sem kell, az előadás nem volt olyan jó, amilyennek
Silvestru úr látta. Ma egyébként javító szándékkal, de még egyszer áttekintjük az eddigieket. Nézzük az egészet például a színen levő tárgyak és a színész viszonya felől. A csehovi világ az úgynevezett „elidegenedés világa". Azt
kell elkerülnünk, hogy az ember elveszítse életszerűségét, személyiségét, színpadi jelenlétének' humanitárius kisugárzását, meggyőző erejét — egyszóval
művészi megindokolhatóságát. A személyes ember az, akit meg kell találnunk
a színpadon — a tárgyakhoz való viszonyának megmásíthatatlan eredetiségében.
Silvestru: Mester, köszönet az emberért!
VII. próba: 1985. február 25.
Harag: Még egy nagyon fontos dolog a második felvonásban: megtalálni
Trofimov monológjának valós dimenzióit. Ahogy olvasod a szöveget, ahogy
próbálod a darabot, anélkül, hogy észrevennéd, besétálsz a szöveg csapdájába.
Ügy kezded keresni a szöveg logikáját, úgy értelmezed a szöveget, mintha
megfosztva látványos vonatkozásaitól, a rádióban kellene előadnod. A színész
mindig ösztönösen keresi a monológ verbális logikáját. Csakhogy Trofimov
monológjának esetében is — és itt csak utalok Genet és Ionesco színházfelfogására — az egészet be lehet állítani úgy, mint a forradalmi értelmiségi
megnyilvánulását. Vajon mit is jelent ez a kifejezés? Minneapolisban, ahol
Ciulei színházigazgató, azt mondtam a színház aligazgatójának, akit megbíztak a tájékoztatásommal: „Mutasson, legyen szíves valami igazán baloldalit,
szeretném látni például a kommunista társulatot is." Nemsokára megjelenik
Eugen Lyon, a kommunista társulat rendezője, és elmondja, hogy első előadásukat majd a Pentagonban tartják, a következő hármat pedig különféle
trösztök által menedzselt színháztermekben. „De hát ki fizet benneteket?"
„Az egyik tröszt, és méghozzá nem is rosszul" — válaszolja a kommunista
színházi szakember. Eltűnődtem. Egyrészt elég furcsa, hogy jól megfizesd a
104

politikai ellenfeled... Másrészt mindig a túlfizetéssel tartható kordában az
úgynevezett „forradalmár értelmiségi". (És gondoljunk most arra az érzelmileg furcsa és felemás viszonyra, amely Csehovnál létrejön Lopahin és Trofimov között.) Van azonban az éremnek másik oldala is: már Shakespeare-nél
látjuk, hogy a darab szövegének és elsődleges jelentésének, valamint az alkotó
által sugallt mögöttes jelentésnek komoly „távolságtartása" lehet. A darab
szövege és eszmeisége között a közvetlen azonosság nem szükségszerű. A szöveglogika szolgai követése majdnem mindig lehetetlenné teszi a jelentések
többsíkú kibontását. Mindezt az abszurd színház megtetézi még azzal, hogy
az „általánosan emberit" akarja színre vinni, megfosztva a hőst személyes
vonásaitól. Trofimovot úgy bemutatni, mint puszta forradalmárt a legnagyobb
őrültség, sőt rendezői baklövés. Ezzel a színház már a zsoldjába szegődne
annak a folyamatnak, amely a kultúrát a modernség jelszavával szeretné elszegényíteni. Hát ezért mondom én, talán nem is olyan nagy hiba a rendező
részéről, ha olykor a szöveggel csatázva az alkotó fantázia világába menekül.
Gondoljatok csak arra, hogy milyen egysíkú a mai ember! Ma a szórakozási
lehetőségek — ahogy Marx mondaná, az emberi lényeg alkotó kibontakoztatásának lehetőségei — rendkívül korlátozottak. Ha kocsival mész vidékre,
estefelé a falvakon áthaladva a következő kép tárul eléd: mindenütt egy kultúrház, egy iskola, egy kocsma a falu központjában. A kocsma előtt fiatalok,
félig józanok, félig részegek, egyik-másik biciklijére támaszkodik. Beszélgetnek, vagy ahogy itt, Vásárhelyen mondani szokás, filozofálnak. Ez az ő szórakozásuk. Ez a falusi fiatalság termékeny szórakozása manapság Jugoszláviában, Magyarországon, Romániában. Nincs fájdalmasabb látvány, mint az emberi lét alkotó tartalmának elmerevedése, kiürülése, haldoklása. Ez a temetői
sablonosság azonban világjelenség, gondoljunk az olasz filmre, amelynek
nagy jelenetében a családtagok pokoli veszekedésének az vet véget, hogy valakinek eszébe jut, már megkezdődött az esti krimi, és hirtelen mindenkit
félretaszigálva a televízióhoz rohan, bekapcsolja a készüléket, majd néhány
pillanatnyi döbbent csend után helyreáll a családi béke.
VIII. próba: 1985. február 26., III. felvonás
A bál jelenetet úgy kell végiggondolnunk, mint valami borotvaélen egyensúlyozó tragikomédiát. Természetesen többféleképpen kezdhetnénk. 1. Az egész
társaság a patológiás merevségből frenetikus mozgásba, a bárgyú heverészésből bakkhoszi táncba csap át. 2. A világ széttöredezettsége, a semmittevés groteszk nyomorúsága alakokra kivetítve jelenik meg, individualizálódik. Piscsik
és Sarlotta kettőse után Trofimov és Ánya, majd Trofimov és Varja kettőse.
A zenészek hirtelen abbahagyják a játékot, enni kezdenek, és ebben a nyomasztó csendben egyik szereplő sem tud kapcsolatot teremteni a másikkal.
Piscsik hirtelen arra ébred, hogy Nietzschéről elmélkedik, hangosan filozofál,
majd hirtelen a zsebéhez kap, felfedezi, hogy elveszítette a pénztárcáját. Vadállati hangon felüvölt, rohan egyik szereplőtől a másikig, mindenkit meggyanúsít, majd amikor mégis megtalálja a pénzét, minden átmenet nélkül
énekelni és táncolni kezd. Aztán. megjelenik Ranyevszkaja, úgy öltözve, mintha egy párizsi operabálra készülne, a társaságot körbejárva koccintani akar,
emeli poharát mindenkire, miközben egyedül neki van pezsgőspohara. Különösen nehéz lesz megoldani Sarlotta bűvészjelenetét. A néző könnyen kibillenhet az előadás hangulatából, hiszen a színész sohasem bűvészkedhet
anélkül, hogy valamit el ne ügyetlenkedne. Szerencsésebb volna talán, ha a
105

cirkuszi miliőt úgy sugallnánk, hogy Sarlotta bohócruhában lépne be, megváltoztatott hangon beszélne és énekelne, vízipisztollyal fecskendezné szembe
a körülállókat. Varja és Anya szintén bohócruhában jelennének meg, hangjukat eltorzítanák, illetlen mozdulatokat tennének, egymásba fogódzva körbetáncolnák a színpadot. Később következne egy olyan jelenet, mikor Ranyevszkaja és Trofimov idétlenül keringőznek — a vén diák ugyanis képtelen legyőzni a szépnemtől való ősi rettegését. Ragyevszkaja megpróbálja elcsábítani
őt, Trofimov azonban fejvesztetten menekül. Aztán mindenki bekeringőzik a
színre. Amikor Firsz megindul kínálni a poharakat, a szereplők élettelen bábokká merevednek. Ebben a döbbent csendben, amikor mindenki inkább látszik temetői szobornak, mint tudattal bíró élőlénynek, egyedül Jasa mozdul,
szivarját a közel álló kezébe nyomja, széket tol az úrnő alá, s miután Ranyevszkaja úgyszólván eszméletlenül a székre hanyatlik, térdre veti magát
előtte, fejét az ölébe hajtja, és arra kéri, hogy vigye őt is magával Párizsba.
Még volna egy gondolatom Lopahinnal kapcsolatban. Szinte észrevétlenül jelenik meg és bejelenti, hogy megvásárolta a kertet. Nagyon lassan mindenki
mintegy félálomban bódorogva kimegy a színről Piscsiken kívül, aki háttal
áll a közönségnek, és fél térdre ereszkedik Lopahin előtt. Lopahin mintha
észre sem venné, lehúzza a cipőjét. Ö már otthon van. Egyik kezében a cipő,
a másikban a konyakospohár. Piscsik négykézláb indul Lopahin felé, helyre
akarja vinni a cipőjét. Belép Ranyevszkaja fekete ruhában, lefátyolozva, mintha temetésről jönne. Aztán be Anya is, s miközben szól a lágy orosz zene,
elmondja monológját. Sokáig egymásra merednek, Anya karonfogva sétálni
kezd az anyjával, a séta duhaj táncba megy át, a tánc zokogásba fullad, aztán
a zokogás átcsap harsány nevetésbe — valami ördögi gyorsulással.
IX. próba: 1985. február 28.
Hosszas beszélgetés a szövegtanulásról. Gyuri beszámol angliai, franciaországi és szovjetunióbeli tapasztalatairól. Angliában például 11—17 próbát
tartanak egy előadás előtt, Brook hat hét alatt hozta össze a Hamletet. Igaz,
mindenki tökéletes szereptudással jön már az első próbára. A Szovjetunióban
egyes színházaknál 6—8 hónapot vehetnek igénybe a próbák. Gyuri a maga
részéről azt tartja a legfontosabbnak, hogy a színész megfelelő alkotói állapotba kerüljön már az első próbák idején, úgymond, „éretté váljon" a munka
megkezdésére. Ez teszi lehetővé az alkotó együttműködést rendező és színész
között. A néző ugyanis szinte kívülről tudja azokat a konvencionális megoldásokat, amelyekkel unos-untalan szembesülhet az előadások folyamán. A jó
előadás váratlan, rendkívüli fordulatokra épül. Ezeket a fordulatokat — „meglepetéseket" — csupán úgy lehet megteremteni, ha a színészi játék egyrészt
tökéletes szöveetudásra épül, másrészt valamiféle nehezen meghatározható
„alkotói hozzáállásra". A színész ilyenkor a próbák során már nem csak magát a szöveget ismeri, hanem érintkezik a szöveg mögött meghúzódó titokzatos
erkölcsi és szellemi erőkkel is.
X. próba: 1985. március 1.
Megbeszélésre kerülnek a díszletezés problémái. Gyuri ismerteti legfontosabb elvárásait, külön hangsúlyozva, hogy a második felvonásbeli fáról és a
kétkerekűről nem szeretne semmiképpen lemondani. Megjelöli a többi felvonás jellegzetes díszleteit és kellékeit is. A háttérnek chagalli hangulatot
kell sugallnia, de nem közvetlenül, retorikusán, hanem finoman, mintegy rej106

tőzködve. Űjra terítékre kerül a második felvonás kezdő jelenetének megbeszélése.
XI. próba: 1985. március 4.
Barátaim, ma különös próbát fogunk tartani. Tekintsük át az eddig megbeszéltek kulcsmozzanatait. Az első felvonás legfontosabb eleme továbbra is
a csipkefüggöny. Ez dekoratív és funkcionális egyszerre, ugyanakkor jelképes is: egy olyan világra utal, amelynek legjellemzőbb vonása a folyamatos
elszegényedés, a remények hervadása, a lehetetlenné válás, a testi-lelki elnyomorodás. Éppen ezért ezt a világot az emlékek, a nosztalgia, a múltba
menekülés uralja. Ez a felvonás tele van a hervadás játékaival — az egyre
gyorsuló haláltánc hol vidám, hol meg szomorkás, hol komikus, hol kimondottan tragikus elemeivel.
A második felvonás ezt a hangulatot teszi átélhetőbbé. Az egyik kulcsjelenet a piknik, illetve a kétkerekű különös megjelenése. Az egész jelenet
egyszerre egészségesen bohém és betegesen kihívó, olyanok térnek pihenni
„a természet lágy ölére", akik már régóta elszakadtak önnön emberi-társadalmi természetüktől. Nem szeretnék „marxizálni", de a forradalmiság problematikájával való szembesülés itt elkerülhetetlen. A másik kulcsmozzanat
Petya Trofimov: a gondolat szárnyalásának kibékíthetetlen ellentéte a tehetetlenség alpári nyomorúságával.
A harmadik felvonás ennek a világnak az ürességét, vészjósló embertelenségét mozgás és mozdulatlanság ellentétére alapozva mutatja meg. Felgyorsul a szereplők önleleplezése. Megjelenik az a felismerés, hogy a valós
anyagi erőkre, viszonyokra épülő tulajdonosi magatartás (Lopahin) a különféle értékek szűrőjeként vagy inkább mérlegeként jelentkezik. Ami „birtokon
kívül van", az erkölcsi és szociális tengődésre van ítélve. Felrémlik azonban
a fizikai pusztulás képe is: erre utal a szereplők meg-megismétlődő mozdulatlanná merevedése.
XII. próba: 1985. március 6.
Hej, testvérek-.. Ez a második felvonás... Úgy látom, nincs más megoldás, kénytelen leszek magam is forradalmasítani úgynevezett rendezői felfogásomat! Ha ez nem sikerül, mindennek vége. Meséltem már nektek Jefrosz
rendezéséről? Ez a vagány fickó úgy rendezte meg Moszkvában a Három nővért, hogy rögtön ki is tiltották a városból. Aztán mégis megrendezhette az
Egy hónap falun-t. Képzeljétek el az előadás befejezését: egy grófnő, olyasféle,
mint a mi Ranyevszkajánk, az előadás végén hosszan monologizál legyezővel
a kezében, beszél, beszél, és sehogyse akar lemenni a színpadról. Már bontják
a háta mögött a díszleteket, jön a kellékes, és kiveszi a kezéből a legyezőt, de
ő csak tovább beszél, és elmondhatatlanul szenved... Hát valami ilyesmire
volna szükségem, egy olyan gesztusra, amely az irodalmi, sőt a színházi idő
fölé n ő . . . A szöveg is, a színpad is csupa kötöttség, csupa korlát, csupa fölösleges fegyelem. Higgyétek el, nem a kétkerekűn van a hangsúly, nem is a
dialógusokon, a lényeg a szöveg mélyén rejtőzik. Közösen kell megoldanunk
ezt a problémát. Közösen kell elmélyítenünk bizonyos dolgokat, hogy együtt
küzdhessük le belső akadályainkat. Mert nem elég a szép szövegmondás, a hatásos színpadkép, a hangulatos jelmezek . . . nem elég a könnyed mozgás...
meg kell találnunk a szereplők számára azt a viselkedésformát, amely a szöveg közlésrendszerének legmélyéről táplálkozik.
107

Nagyon furcsa teremtmény az ember. Azt szoktuk mondani, hogy társadalmi lény. Mégis elég egy váratlan fordulat, és búcsút int mindenfajta konvenciónak. Elmondok két történetet, amely voltaképpen ugyanarról szól.
A háború végén tanúja voltam annak, hogyan viselkednek az utasok a vonatot ért légitámadás idején. A vonat megállt, az emberek hanyatt-homlok rohanni kezdtek a mezőn át egy liget felé. A repülőgépekből több ízben sortüzet
nyitottak rájuk, rengetegen megsérültek. Aztán a gépek eltűntek, és egy negyedóra múlva csaknem mindenki felállt, zokszó és jajgatás nélkül visszavánszorgott a vonathoz. A sebesültekből patakzott a vér, mégse jajgatott senki.
Hozzá lehet szokni a pusztulástól való félelemhez. A másik történet a haláltáborhoz kapcsolódik. 1944. december 31-én a csehovi hangulatot idéző hatos
számú kórteremben feküdtem, a hamar halandók között. Aznap szokatlanul
nagy volt a kenyéradag, és kaptunk egy darab sajtot is. Este elhatároztuk,
hogy pontban éjfélkor egy kis műsort rögtönzünk: ki-ki énekel, szaval, mesél tudása és tehetsége szerint. A „vidám szilveszter" végül is több mint négy
órán keresztül tartott — annak ellenére, hogy volt olyan fellépő, aki sokallva
az előtte járó műsoridejét, egyszerűen közbevágott a magáéval, és így párhuzamosan két-három előadást is „élvezhettünk" egyszerre. Ebben a siralomházban nem volt semmi siratnivaló, senki sem mutatott semmiféle hajlandóságot arra, hogy tudatosan és erkölcsileg átélje a közelgő halál drámáját. Mellettem egy újságíró feküdt, aki valamikor 1935-ben megjelentetett egy izgalmas regényt valamiféle vándorszínész-társulatról. S amíg én felmondtam neki
a regény tartalmát, ő addig a fájdalomtól és a boldogságtól sírva-nevetve átsétált a másvilágra. A haláltusája nem tarthatott tovább tíz percnél, én pedig
hamarosan jóízűen elfogyasztottam azt a sajtdarabot, amelyet élete utolsó percéig a kezében szorongatott, amely még őrizte testének melegét.
Létünk legkülönösebb pillanataiban egymásba kapaszkodik a halál és
az élet.
Megpróbálom leendő előadásunkat a néző szemével nézni. Megpróbálom
felfedezni az ő szemével a szereplők szemében azt a „föld alatti" feszültséget,
amely a közelgő vég hírnöke, és amelynek jelentkezését az elme még eltagadja, de az ösztönök már felkészültek a fogadására. Mert a vég pillanatai
kimondatlanul, ám felfedezhető jelekként ott sűrűsödnek a második felvonás
fojtott levegőjében: Sarlotta bejelenti, hogy nincs útlevele; Lopahin egyszerre
azzal fordul a társasághoz, hogy ébredjenek. Az álom azonban mély és beteges, nincs ébredés. Mégis az egész olyan kedélyes, mint egy valódi piknik,
ez a „kikapcsolódás" azonban a pusztulás elkerített barakkjaiba tereli a szereplőket, haldoklásuk ideje is szigorúan megszabott. A pusztulás törvénye ellen nincs fellebbezés! A nézőt az fogja katarzisra kényszeríteni,
ami nem
puszta színházi sablon, hanem élő és ható a színházban — a megjelenítés
művészete. Istenem, hogy szeretnék megszabadulni saját manírjaimtól, azoktól
a dédelgetett sablonoktól, amelyekbe formátlanságomat kényszerítettem évtizedeken át, amelyekbe most is kétségbeesve kapaszkodom. Egyszerre csak
észrevesszük, hogy az élet tartalmai szétszóródtak. Istenem, ha egy ú j világot
építhetnék! Reményeimnél kínjaim nagyobbak.
XIII. próba: 1985. március 7.
Nem szeretem a túlságosan könnyed, a mesterkélten játékos próbákat.
Számomra minden egyes próba próbatétel — a szó legszentebb értelmében —
része az önmagunkkal folytatott örök harcnak. Nem akarok egyedüj. harcolni!
108

Szeretném, ha megértenék: egyenlő részvételt, együttműködést kívánok — a
közös kín demokráciáját, amit csak a közös játék, az egymásért elkötelezett
művészek magatartása teremthet meg. Ne feledjék, a darabban háromféle
beszédmodor érvényesül, és ez tükre a szerzői szándéknak is. Figyelmeztetés
a színésznek! Firsz és Lopahin a két véglet. Az első a sorsával azonosuló
tehetetlen ember, szolgája az életnek, rabja környezetének — lassan, nehézkesen, szinte ütődötten beszél. A másik, Lopahin, felülemelkedik a sorson,
uralni tudja az életet — tagoltan beszélő, a világot és önmagát állandóan újraértelmező típus. A darabban egyedül neki van meg ez a képessége. S kettejük
között a többiek csak állandóan csevegnek, hazudnak, becsapják egymást, áltatják önmagukat. Uraim, a haldokló nyelvhasználatát kell megtalálnunk!
XIV. próba: 1985. március 8.
Az első felvonás mozgáspróbája.
XIX. próba: 1985. április 1.
Hölgyeim és uraim, őszintén szólva, kétségbe vagyok esve. Van valami
végtelenül megalázó abban, amikor egy produkció még befejezése előtt áll
ugyan, de máris nevetséges. Dilettánsnak, kapkodónak, távlat nélkülinek érzem a munkánkat. Szánalmas! Tudom, most az volna a természetes, ha lehordanám a színészeket, ha szitkozódnék, tombolnék. De hát az igazság az,
az utasításaim vagy nem voltak elég érthetőek, vagy használhatatlanoknak
bizonyultak az önök számára. Önök nem tudtak semmit megvalósítani. Én
nem tudtam önöket alkotásra provokálni. Lesújtó látvány ez a sok tehetséges
színész, ahogy jön-megy a színen — s közben mégsem történt semmi, a színház sehol, önökben olyan erős a passzivitás, hogy engem egyszerűen mozgásképtelenné tesz. Nem tudom, mit kezdjek magammal, hol keressek menedéket? Mondjam azt, amit egy bukaresti kolléga mondott egyszer: Hja, kérem,
mi a kuncsaft anyagából dolgozunk! De itt én vagyok a hibás, nem pedig
önök. Nem voltam következetes. Nem voltam eléggé pedagógus. A színésznek
fel kell építenie a szerepet, létre kell hívnia egy típust. Ha csupán a szerep
egy-egy darabkáján dolgozunk, akkor mi az én dolgom itt, mit mondhatok
akkor én a színésznek? Esetleg kijavíthatok egy-egy hangsúlyt, beállíthatok
néhány mozdulatot. Én azonban hagyni szeretném, hogy a színész kutathasson,
felfedezhessen, bensővé tegyen, következtethessen... Ha minden egyes mozzanatot, ha a szerep minden egyes elemét túl aprólékosan vesszük sorra,
a színészt hozzábilincseljük alakításának részleteihez... Az „alkotói állapotot"
akartam megteremteni az önök számára, és erről most sem mondhatok l e . . .

VÉGJÁTÉK
1985. június 5-én a Cseresnyéskert szereplőgárdája felkerekedett, hogy
köszöntse a 60. életévét betöltő Mestert.
Jó tíz napja már, hogy nem láttuk, nem jött a próbákra, noha már minden készen állt, Tompa Gáborral már a fényeket is beállítottuk. A Mester
azonban már nem látta, nem láthatta a Cseresnyéskert jelmezeit, díszleteit.
Nem ellenőrizhette a világítást.
Amikor meglátogattuk, a fotelben fogadott, hogy ne lássuk őt fekve.
109

Vidáman nézett ránk, mosolygott, széles mozdulatokkal integetett. Kérdezett
is valamit az előadásról, de aztán néhány percre váratlanul elkalandozott a
figyelme, a beszéde összefüggéstelenné vált, és ez a javakorabeli férfi olyanná
lett, mint egy védtelen, kiszolgáltatott gyermek. Megdöbbenve, fájdalommal
és kétségbeeséssel néztük. Rémülten tapasztaltuk, milyen gyorsan dolgozik a
kegyetlen kór, hogy ez az annyira művelt, kifinomult szellemű ember, aki
jobban értett a színházhoz, mint bárki más, és eredetibben fogta fel azt, mint
bármely dühöngő ifjú rendező titán — ezekben a pillanatokban alig volt több,
mint magatehetetlen puszta test, „merő hús" (Shakespeare). Valaki — a társulat tréfamestere — megpróbálta őt felvidítani az utolsó próbák valamely
humoros fordulatának ecsetelésével, ám tréfája teljességgel visszhangtalan
maradt. Egy fél óra sem telt el, mi máris búcsúzni kezdtünk — tudván tudva,
hogy ez az utolsó* búcsúzkodás —, és lehajtott fejjel sorra elhagytuk őt. Alighogy kiértünk az udvarra, a nők zokogni kezdtek. Ekkor fordultam Cornel
Popescuhoz — három évvel azelőtt Hamletet alakította —, s remegő hangon
Ophélia kétségbeesett szavait suttogtam neki: „Ó, mely dicső ész bomla össze
itten!"*
Nem szeretném soraim konvencionálisan és valamiféle moralizáló emelkedettséggel zárni. Nem szeretném hosszan felemlegetni, micsoda leírhatatlan
hatása volt azokra a társulatokra, amelyekkel együtt dolgozott, hogy hány
színművész vált híressé neki köszönhetően, vagy hogy milyen felbecsülhetetlen kincseket hagyott ránk akkor, amikor megosztotta velünk színházzal kapcsolatos gondolatait. Mindezt jól tudjuk mindannyian, akik vele dolgozhattunk. Annyit mégis hozzátennék: ez az ember, aki a kortársunk volt — mindazok közül, akiket valaha is ismertem —, a legjobban érezte-értette Shakespeare szállóigévé vált híres szavait: színház az egész világ, és színészek mind
az e m b e r e k . . .
(KERESKÉNYI SÁNDOR fordítása)

* Arany János fordítása.

110

A keserű-szemű festő
Konok és keserű-szemű festőként ismertem meg a marosvásárhelyi Szécsi
Andrást. Valamikor nyomorúságos albérleti szobája előtt — földszint alatti
szinte —, amidőn a fények és a kerti madarak idillikus színben surrogtak,
s verték ki valósággal kezéből az ecsetet, csendéletének tárgyául kopott kacatokat választott: talán épp egy törlőrongyot, seprőmaradványt.
Meg is mosolyogtam akkor ezt a szürkeségűző derűt kerülgető indulatát.
„No, persze! — évődtem vele. — Így jár az, aki megeszi a saját csendéleteit:
a szalonnát, a vereshagymát, a foglyot, a fácánt." Valahogy így vágott vissza:
„Ne tetézzük a jólét bűneit azzal, hogy még meg is festjük!" Erdőrészleteit,
fáit is lehetőleg megkopasztotta a lombjuktól. A tavasz zöldjei, a nyár puha,
meleg tónusai csapodár természetűek, már-már illuzórikusak. Az alattuk, mögöttük szenvedő fatörzset, szélben síró ágat lássuk, cicomás fodrokon túl a
mostoha sorsú lényeget. Valamit, ami Szécsi életérzésének közeli rokona.
Különben miért zúdítana akkora teleket-fagyokat székely és csángó falvaira! Honnan szivárog föl benne az egymás melege felé dőlingélő házak,
zárt kapus, rendszerint néptelen-aprójószágtalan udvarok árvaságos hangulata? Amit mégis azzal old föl, hogy — mintegy önvigasztalásként — még
súlyosabb, jégfellegesebb eget rak föléje. A másnál oly könnyű, menekítő
magasságot Szécsi elzárja az alant élők tekintete előtt. Mintha hátán hordaná föl a homálynak sűrű cementfellegeit, vérvörös téglahegyeit. Mintegy
ezzel is odakényszerítvén a figyelmet — önnön ragaszkodását e kihaltságukban is menedéknyújtó paraszti udvarokra.
Se ki, se föl, tessék csak helyt maradni. Ez a világ nem Kánaán, még csak
nem is Tamási Ábel-replikáinak csillagszórós hangulatú játéktere. A hargitai
kunyhó súlyos, bazaltos hátterében nem havasi rigók, pintyek énekes hangulata, hanem inkább a száműzetésé leselkedik. Mi végett vajon? Holmi világfájdalmas érzésbe kívánna hajszolni bennünket a festő?
Itt-ott hasadó réseken egy fényesebb világ küldi üzenetét. Szécsi lombtalan vagy jórészt lombjahullott festői világa — csupasz, görcsös, vonagló
törzsek mély gyökerű kapaszkodása —, homályba fullasztott ege, sóbányaleheletű erdőrengetege épp arra késztet, hogy néhol kopját ültetve, másutt
eget hasogatva, magunk világítsuk ki az ablakainkat.
SÜTŐ ANDRÁS

111

Szécsi Margit
(1928—1990)
Megyek a temetőbe, az én temetőmbe, ahol nyugszanak legközvetlenebb hozzátartozóim: szüleim, négy nagyszülőm, s más rokonaim is, s ahová nem csak erkölcsi
parancs késztet, de természetes mozdulatok is hívnak. Magyarország egyik legszebb
temetője ez, a csúcs alatt, de fenn a hegyen, a város fölött, de még nem égbe nyúlóan, hanem nagyra nőtt fák védelmében.
Megyek a temetőbe, az én temetőmbe, ahol nyugszanak számosan az én legközvetlenebb hozzátartozóim: írók, művészek, tanárok, példaképek és barátok. Itt
temettük Németh Lászlót, Illyés Gyulát, Weöres Sándort, Kormos Istvánt, Pilinszky
Jánost, Nagy Lászlót. És jött ideje újabb temetésnek egy komor decemberi napon.
Megyek a temetőbe, az én temetőmbe, ahol Nagy László mellé tér meg a kopjafa tövébe a magyarság létének legvégső pillanatáig tartó örök nyugovásra a fenséges
költő fenséges költő-társa: Szécsi Margit.
Megyek a temetőbe, az én temetőmbe e zord és komor decemberi napon, s kegyes és mostanság ritka ajándék oldja a zordságot és komorságot: nagy pelyhekben
hull a hó, neki-nekiiramodva már reggel óta, s mire felérek a hegyre, már fehérbe
öltözött minden. A halál fehérsége fogad? Lépteink ropogása széttöri a semmi
csendjét, s minden romlás és rombolás ellen való éneket zümmög a belső hang az
ártatlanságról, a tökéletességről, a megtisztulásról.
Megyek a temetőbe, az én temetőmbe, ahol társa mellé kerül az asszony és a
költő, s közben egy vers néhány sora ismétlődik újra meg újra bennem egy régebbi
télből és egy akkori havazásból, Csoóri Sándor Nagy Lászlót sirató énekéből: „Esne
a hó csak, esne / a Somló tetejére, / a Duna közepébe, / Margit vállára esne, / de
a hónak is vége." . . . „Esne a hó csak, esne" — de hát esik! Miért pontos mégis
ez a feltételesség? Mert Margit vállára már nem eshet. Nem a hónak, hanem M a r gitnak lett vége. Már csak urna őrzi hamvait, a hó csupán arra záporozhat, nem
a vállára.
Megyek a temetőbe, az én temetőmbe, ahová legjobb társai közé érkezik haza
Szécsi Margit. Búcsúzunk tőle talán tucatszor tucatnyian, éppen elegén ahhoz, hogy
bizonyosságot tehessünk felőle: igaz ember és igaz költő volt, aki méltó helyre talált e magaslaton, Nagy László szíve kosara fölött néhány arasznyira, ami sem a
szeretetnek, sem az öröklétnek nem távolság. Margit, magát nem tudták a flaszterba
tiporni, magát igenis betakarja a lobogó, és így hullik szívére a hó. Amiért énekelt,
azért szeretnénk mi élni, amiért élt, azért szeretnénk mi is énekelni.
Megyek a temetőből, az én temetőmből, araszolva a síkos úton, s amint fölnézek, a lecsupált fák fölött, a szürkeségből egyre áradó hópelyhek között ott cikázik a Szélpincér, szinte látni Margit látomását:
Míg a hó hideg arcú emberek:
borotvált bácsik, állukig a kék sál —
nyíretthajú, hová röpülsz magadban?
a kávéházba bezubog a tél,

beront a szél a rablott
zúzmarával,
kéziratodban es-hangon lapoz:
— itt élt, és írta ezt — ezt írta, kérem —
szól a szélpincér, fehér téli frakkban.

VASY GÉZA
112

e

Több régi előfizetőnk jelzi, hogy
lapunkat — a posta otromba hibájából — nem kapja
folyamatosan.
Az előfizetést
megújító
csekkeket
ugyanis — a számítógépes
nyilvántartásra való áttérés miatt — késve
küldték ki. (Lehet, olyanok is akadnak, akik még késve sem kapták
meg.) Azok az olvasóink, akik emiatt nem jutnak hozzá januári és
februári számainkhoz,
közvetlenül
szerkesztőségünkhöz
forduljanak.
Az eset arra figyelmeztet, hogy a
kulturális lapokat nem csak a pénzhiány, hanem a terjesztést
kisajátító
posta tehetetlensége és felelőtlensége is fenyegeti.
a

A Tiszatáj 1990-es évfolyamának
tartalommutatóját a márciusi szám
mellékleteként közöljük.

c t S x r t ^ L

tartott Szegeden Az Osztrák—Magyar Monarchia a századfordulón
(A Monarchia ábrázolása az irodalmakban)
címmel.
A
tanácskozás
anyagát,
Vajda
György
Mihály,
Ferenczi
László,
Martonyi
Eva,
Szkárosi Endre, Wenner Eva, Baranyai Zsolt, Fried István és Kiss
Endre előadásait kötetben
jelentetik
majd meg.
a

Emlékeztető. Hetven évvel ezelőtt,
1921. február 21-én született M o csár
G á b o r író, aki 1986 júniusáig, a Tiszatáj betiltásáig szerkesztőségünk tagja volt. 1988. december 5-én halt meg. Az elmúlt
évek reményeit és csalódásait nem
érhette meg. Pedig most aztán sok
mindenhez hozzászólhatott volna.

o

a

A Nemzetközi összehasonlító Irodalomtudományi Társaság és a József Attila Tudományegyetem
1990.
november
29—30-án
értekezletet

Püski Sándor nyolcvanéves. A népi írók legendás kiadóját szeretettel
köszöntjük, munkájához jó egészséget kívánunk.

Ára: 25 Ft

