tiszatáj
m . AUG. * 38. ÉVF.

sorba
Győző,
Szepesi
Attila
versei; Eörsi István:
izénkét bagatell; emlékezés
Balázs Bélára; Grezsa Ferenc,
Köpeczi Béla, Lukácsy Sándor
tanulmánya;
beszélgetés
Varga
Mátyás-

tiszatáj
IRODALMI^ÉS K U L T U R Á L I S F O L Y Ó I R A T

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: A N N U S JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
84-2408 — Szegedi Nyomda — Felelós vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzletéiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167

A szerkesztőség tagjai: Csatári Dániel. Mocsár Gábor, Olasz Sándor, Tóth Béla

Tartalom
XXXVIII. ÉVFOLYAM, 8. SZÁM
1984. A U G U S Z T U S
CSORBA GYŐZŐ versei: Emlék lett, A halott hozzátartozóihoz, Szégyenkezem
GALAMBOSI LÁSZLÓ: Szirtről szirtre (vers)
GÉCZI JÁNOS versei: Gyónás, Lázár
EÖRS1 ISTVÁN: Tizenkét bagatell
PATAKI EDIT: Vendégvárás (elbeszélés)
SZEPESI ATTILA versei: Noteszlap, Birodalom, Szuhumi,
Egy kaukázusi barlangkolostorban

3
5
6
9
15
19

HAZAI TÜKÖR
TÓTH BÉLA: Tiszajárás (55.)

22

ÖRÖKSÉG
100 éve született

Balázs

Béla

VÖRÖS LÁSZLÓ: Balázs Béla odisszeája
LENGYEL ANDRÁS: Balázs Béla öt levele s egy verse

26
35

TANULMÁNY
LUKÁCSY SÁNDOR: Andalgás — küzdés — kudarc (Kölcsey Ferencről)
GREZSA FERENC: „Újszövetségi" modell (Németh László
Bocskai-kerti irói programja)
KÖPECZI BÉLA: Korunk eszméi és a magyar szellemi élet
(Az ideológiáról itt és most)

43
58
64

1
József Attila Tudományegyetem
Magyar Irodalomt Jrténcti Tanszékek
Könyvtára
y
\
Szeged. Egyetem u. 2—6. f
6722
_

KRITIKA
GREZSA FERENC: Tüskés Tibor: Illyés Gyula
74
LACZKÓ ANDRÁS: Csorba Győző: Simeon tűnődése
76
KOVÁCS ISTVÁN: Cserei Mihály: Erdély históriája
(1661—1711)
79
VEKERDI LÁSZLÓ: F. Csanak Dóra: Két korszak határán.. 82
NAGY ILONA: Nagy Olga: Újabb paraszt dekameron (A
szerelemről és a házasságról)
86
MŰVÉSZET
Magyar

Játékszín

ABLONCZY LÁSZLÓ: Nemzeti terv (Beszélgetés Varga Mátyással)

88

Szerkesztői asztal

96
ILLUSZTRÁCIÓ

Papp György grafikái a 4. 8. 21. 42. 63. és a 96. oldalon
Varga Mátyás arcképe a 88. oldalon (Hernádi Oszkár fotója)

CSORBA GYŐZŐ

Emlék lett
Csak néhány napja még s a hang
mintha erdők mélyéről hegy mögöttről
csukott ajtókon túlról sokadik
szobából haldokló gyerek
szájából álomból fölébredés
után magamból pár tíz év előttről
S az arc... dobozból sárga fénykép
könnyhártyán át látott valódi arc
zavaros vízben arc-tükörkép
portré tüllfátyollal takarva
ködben búcsúzó vendég kedves arca
S a fájdalom... az is az is:
háborúból húsban maradt golyó
velünk született csonkaság
mely mindig fáj ezért nem is nagyon
legföljebb némi sejtelmes nyomás
és hogy gyöngébb a nap heve
Csak néhány napja még S — szelíd csoda —
emlékké változott azzá tudott
változni a szokásos
lassú folyamat nélkül mely a végén
akkor sem hoz mindig esszenciát
gyakorta semmit

A halott hozzátartozóihoz
Most kell a földet
megszeretnetek,
vagy most kell Istent
megszeretnetek.
Ki eddig egymagán is létezett,
eztán már az idők végezteig
csupán csak jóvoltukból
létezik.

3

Szégyenkezem
Az
eligénytelenedés
a túl soknak híreit kevés
a csodássá
lelkendezett
nincs-nála-közönségesebb
a heréből nőtt szófiamonstrum-kalokagathia
s efféle szutykos
egyebek
Szégyenkezem
Mi mást tegyek ?

GALAMBOSI LÁSZLÓ

Szirtről szirtre
A „Simeon tűnődése" költőjének

Fénypalástú Isten
magasodik elém, árnyéka nincsen.
Szavával kerít körém égi kertet,
hol lakhatom és örökké szeretve
munkálhatok, ha fölkereng az ének.
„Húrjaként
bonghatsz
üdvök
hangszerének"
mondá az Úr s én szirtről szirtre hágok.
A Hold előtt, csillag előtt megállok;
nézek rájuk,
mint sárga ablakokra,
melyek mögött
hajlong a lángok bokra.
Midőn lábaim fáradtságtól
ingnak
s hátam vetem
egy kobaltkék
szirtfoknak,
az Isten újra fölragyog
előttem;
vezetni kész
száz gyöngyzenéjű
körben.
És frissülök,
és lépkedek utána.
Látom, hogy nő még nagyobbra a szárnya.
Megyünk,
bolyongunk;
nyíló körök várnak.
Ha visszalesünk,
rengnek ódon tájak,
míg föllebegő pírból szélesedve
új lét tolong, az ismeretlenekre
kiálthatunk;
hódolnak
leborulva,
jázminszirmokat
szórnak szárnyas útra.
Ó, szárnyas út!
Hát vagy-e
s van-e Isten ? !
Kinek kezéhez szelídül a Minden
karámaiból ugrató botorság,
hogy átváltozva
világló okosság
álljon elénk, mint kantározott
táltos.
5

Zöldben a hegyek.
Mögöttem a Város,
az álmodott, a béklyót oldó Éden.
Dalolhatok!
Naphalmok
vörösében
bimbóját bontja mennyek
tulipánja,
hogy suhanásom védje lobogása.

GÉCZI JÁNOS

Gyónás
Az asszociációkat
bemérik
okos és finom és híves műszerek
ússzunk ki együtt a csobogó nem-létig
vissza majd vissza onnan amíg lehet
vissza hol a tükörhűs
gyermeksírás
tiszta papír zizegő betűtelen
vissza hogy ládd e szólongató hívás
kísértés is és kísérlet is legyen
Figyelni aztán értőn csak figyelni
injekció biztos és hideg a szó
elaltat kábít mert így-így vagy úgy-úgy
más vagy nem csak csörtető
megalkuvó
hebegsz endecasillabo/ s rímeket
részeg ingó villanyoszlophoz
dőlve
ölelve a magasfeszültségeket
s katatón rángsz ívfénnyel — senki őre
Hol az eszme és a harca: csak közöny
s EEG-jeleket sugárzó adó
a tér bármely pontján tisztán vehető
amint sziszegve kattan a befogó
és rögtön kioltják ha én kiáltok
a mi szanatóriumban
lebeg
pulzusból puha orvosi tanácsok
csúcsos aritmiákat
helyeselnek
Igen barátom bárhol
megszámolják
hogy mit hogyan mivel és miért
bevallott vétkeidet mások gyónják
fillérekért mosolyért vagy semmiért
6

mert ha nem panaszkodsz még nagyobb a vád
ó a hallgatásban hűség teremhet
demarkációs sávban otthont hazát
népedért kell majd ismét feljelentsed

Lázár
Semmi más mint hattyúcsont és volt van
az éjszakában, s arcok váltják egymást
a növekvő-fogyó hullaszín holdban,
s mint füst csíkja megyén, a lángról elszakadva,
testemben a lélek magára maradva,
magára — látván lássam,
Uram, bűn van a megváltásban,
amit rám szabtál, mint az inget,
de hidd, vagy ne hidd szolgaságom, s mindezt
ami megtörtént vélem,
túl már az iszonyú egy-halálon,
az nem lehet
hogy belőled ezt az egyet vágyom,
az nem lehet, hogy legyek én a példa
mások hitére, magamnak olcsó préda.
Ebből elég volt, elég,
és hasaljon vissza rám a szemfedőnyi ég
ha látnom ellened nem lehet,
mert semmi mást nem vehetsz el
hacsak nem a testemet,
mert romlóbb teremtményed nincs a porvilágban,
mert kétkedő vagy magad is,
ha föltámadásom ami tanít,
s megtanítja
a többit is, hogy van vissza út, vissza,
vissza, van vissza, és csupán
kedved-kényed
és nem a tudásod az, mi fölébreszt.
Mert nem voltam jó itt é földi harminc évnek,
mert már születésem is ellened vétek,
s nem elég tonnás érvnek
hogy billenjen a mérleg
egyensúlyba. Billenteném én váltig
hetvenkét kilónyi tömeggel,
idegszakadtáig,
s nem érted vagyok; te tudhatod,
bár hozzád föl se ér amit mondhatok
még, vagy mondtam; ez ingó tartományban
nem feléd süvölt éjszakázó vágyam,
csak általad irántad,
hogy legyek, lehessek szép bomló halottnak,
ott is, ahol vannak és lesznek
feltámadottak
a hitedben-szívedben,
vagy nevezd akármi másnak,
9

és engem csak lökj hűvös cédaként a halálnak,
mert nem, nem, nem,
nem hiszlek
téged,
míg körötted viaszférgek lobogva
égnek,
s kérve könyörgök,
kérvén-kérlek,
tégy csodát mással a földnek és az égnek,
s nem, nem, ne adj engem az
öröklétnek.

EÖRSI ISTVÁN

Tizenkét bagatell
A HUZAT
Amikor kilépett az utcára, a szemben lévő ház harmadik emeletén kivágódott egy ablak.
Roppant szél támadt, visszafújta volna a kapualjba, csakhogy a kapu már becsapódott mögötte. Nekiütődött, aztán nem bírt elszabadulni tőle — vergődött a kapuszárnyon, mintha fel
lett volna rá szegezve, kapálódzott, mint légypapír friss foglya. „Csukják be azt az ablakot!"
— üvöltötte, de a szél visszalódította a hangját. Tudta, hogy a kovácsoltvas kilincs pillanatokon belül eltöri a keresztcsontját. Háta és karja szinte a kapuba mélyedt — ki akarta tépni
magát, mint valami viaszból, de a huzat nem csökkent. „Világ-előtti szél" — ez jutott eszébe,
miközben utoljára még felpillantott a nyitott ablakra.
FADOBOZ
Tegnap egy dobozt kaptam ajándékba. Tulajdonképpen nem tudom jellemezni, pedig
amikor hazahoztam, letettem magam elé és sokáig nézegettem. Egyszerű, pácolt fadoboz, téglatest alakú, nem mondanám nagynak, de kicsinek sem, vagyis belefér mondjuk néhány
könyv vagy egy nem túl nagy kalapács, de sícipőm már nem. A színe barna — nem világos és
nem sötét, hanem egyszerűen csak: barna —, és fémkapoccsal zárható. Elhatároztam, hogy
kinyitom, hátha valami kedvességet rejteget — levelet, fényképet vagy aláírást. Már nyúltam
is felé, amikor megszólalt a telefon. Egy postai alkalmazott valami adatokra volt kíváncsi.
Csak a beszélgetés végén derült ki, hogy nem is velem akart beszélni, hanem egy névrokonommal. Visszatértem a dobozhoz, de már nem volt kedvem kinyitni. írógépemhez ültem, hogy
átfogalmazzam új komédiám utolsó oldalát. Munka közben állandóan rápillantottam, de
nem sikerült várakozó érzéseket kisajtolni magamból.
Ma reggel megpillantva a dobozt, halk unalom kerített hatalmába. Odaléptem hozzá,
hogy kinyissam, de félbemaradt a mozdulatom. Nem vehetem el utolsó esélyét, hogy kecsegtessen valamivel. Egyszersmind azonban kristálytisztán éreztem, hogy üres. Egy pillanatra elképzelhetőnek tartottam, hogy volt még benne valami, amikor hazahoztam, de ez a valami elszivárgóit belőle. Miközben ezzel a lehetőséggel játszottam, énem másik felével tudtam, hogy
valami megengedhetetlen manipulációval meg akarom őt menteni. Ingerülten felkaptam,
hogy a szemétkosárba dobjam, de aztán letettem megint az íróasztalra, kissé messzebb a székemtől, a bal sarokba, egy szótár mögé, és leültem gépemhez. Komédiám utolsó előtti oldalát
próbáltam kijavítani, noha épp ezt az oldalt hibátlannak éreztem. Vadul törtem fejemet új variánsokon, majd lemásoltam egyetlen névelő elhagyásával az oldalt, csak hogy elfelejtsem a
kéretlen ajándékot.
BETEGEN
Kinyitotta szemét — az asztalkán forrásvíz, talpas pohárban. Ahogy feljebb emelte fejét,
megpillantotta a feleségét az asztal túloldalán. „Ezt most meg kell innod" — mondta az
asszony —, „ne félj, nincs íze." Nemet intett és már aludt is, de az asszony visszahozta: „Én is
9

élnék még, ha megittam volna annak idején". — „Na látod" — válaszolta a férfi —, „te sem
ittad meg". — „Rám ne hivatkozz" — suttogta az asszony. A férfi mosolygott. — „Használhatsz kedvedre, mint régen" — folytatta az asszony —, „leszek ürügyed, mentséged, kibúvód,
de ebben az egyben nem támogatlak". — „Miben?" — kérdezte értetlenül a férfi. — „Tudod
te jól." Sokáig hallgattak. Bűntudat lepte el a férfit, mint tengerparton heverőt a dagály.
„Költözzünk újra össze" — indítványozta. Az asszony a fejét rázta. „Nagyon kedves vagy, de
most már nem rossz. Legalábbis addig nem, amíg élsz." A férfi kinyúlt az ágyból, megsimogatta felesége térdét, aztán kiitta a poharat.
MONROE
„Ha most felmegyek magához" — dalolta az ismeretlen női hang a telefonba —, „akkor
lefekszik velem a szalmazsákjára?" — „Igen" — válaszoltam —, „jöjjön csak, de az igazság
kedvéért hadd szögezzem le, hogy nekem nincs szalmazsákom, csak ágyam." — „Mitsem
tesz" — mondta a női hang. — „Továbbá" — folytattam —, „érdekelne azért, hogy ki
maga." — „Monroe" — válaszolta —, „de nem Marilyn, mert az már meghalt, egyébként állítólag hasonlítok rá, habár nem színésznő vagyok, hanem rendőrnő. A többit megbeszéljük
majd a szalmazsákon." — „Látszik, hogy rendőrnő" — válaszoltam —, „hányszor mondjam
még magának, hogy nincs szalmazsákom?" — „Nem baj" — énekelte a nő —, „magát én kinéztem, amint a kocsijában előre-hátra hajladozva vezetett, mintha lovagolna. Ez nagyon
megtetszett nekem, mert én is parasztlány vagyok." — „Maga is" — kérdeztem gyámoltalanul
—, „és még kicsoda?" — „Majd megbeszéljük" — válaszolta —, „máris indulok." —
„Egyenruhában van?" — „Hogyne, de majd leveszem". — „Már a lépcsőházban le kell vennie" — mondtam —, „mert én, ha egyenruhás csönget be hozzám, azonnyomban elájulok."
— „Akkor majd lefektetem a szalmazsákjára és magához térítem." Felhördültem és lecsaptam a kagylót.
Három nap múlt el azóta, és én nem tudok dolgozni, se aludni. Rémülten várom a csengetést, és hogy belép egy szőke csoda, „Monroe őrmester", mondja majd, én elterülök a földön, ő rámdobja zakóját és hatalmas, fehér mellével fölém hajol.
KÉT KOLDUS
Amikor felértem az utcára egy kétméteres néger alázatos mosollyal lehajolt hozzám és
húsz centet kért ajándékba. Tipikus New York-i koldus volt, amilyet csaknem valamennyi
manhattani subway feljárójánál tapasztalhatsz. Megráztam a fejem, mire még mélyebbre hajolva, még alázatosabban megismételte a kérést. Sokszor hallottam, hogy az efféle fickót ki
kell elégíteni, mert egykettőre hasba lő vagy torkodba böki a kést. Már nyúltam is zsebembe a
pénzért, de aztán magam számára is váratlanul tiszta erőből arcon csaptam, majd bokán rúgtam, és megint ütöttem, a szeme közé. Arca fájdalmasan eltorzult, ez bátorságot öntött belém, beletapostam a nemiszervébe, hátrahanyatlott, elesett és csúszott lefelé a lépcsőn. Én
mellette lépdeltem és rugdaltam, ahol értem. Nem tanúsított ellenállást, még könyökét sem
tartotta vérző arca elé. Amikor leérkeztünk, szemen köptem, majd gyomorszájon rúgtam.
Aztán felrohantam a lépcsőn, hörgése űzött felfelé, de ahogy felérek, egy másik óriási néger
áll az utamba, kinyújtott kézzel és könyörgő hanghordozással kér tőlem húsz centet. Magam
számára is váratlanul elé nyújtottam bankókkal telitömött pénztárcámat, ő hosszan nézi, nem
veszi el, pisztolyt ránt, hatalmas dördülés, fekszem a kövön, kezemben még a tárca, a lépcsőn
föl-le áramló utasok nagy ívben elkerülnek.

10

TALÁLKOZÁS A KORMÁNYZÓVAL
Tiszta, kerek tóban úszkált, kék hegyek közt, világoskék ég alatt. Út, jármű, ember sehol, egyedül érkezett ide kígyózó ösvényen, melyet itt-ott már benőtt a gaz meg a bozót. Maga
elől menekült erre az isten háta mögötti hegyvidékre — súlyos döntés előtt állt, mely életét új
sínekre vagy pusztulásba löki.
Később hanyatt feküdt a vízen s a sugárzó kékségbe meredt. A felületes szemlélő szépségében is egyhangúnak, sivárnak és üresnek találta volna a felhőtlen eget. Ő azonban éppen a
ragyogás egyformaságában lelte örömét: a lehetőségek végtelen változatosságát élvezte, mintha nagy művész elé kifeszített roppant vásznat bámulna.
Egyszer csak karja egy hullába ütközött: arccal lefelé hevert a kristályos vízben. Ösztöne
azt súgta, hogy ússzon ki, kapja fel ruháját és fusson, ne is nézzen vissza; de aztán megragadta és kivonszolta a partra. Kiráncigálta a vízből, hátára fordította, de egy ideig nem mert ránézni. „Hátha az apám" — gondolta, noha az már húsz éve halott volt. Később mégis odapillantott, majd felkiáltott és hátra ugrott, majdnem hanyatt esett.
Távoli országának kormányzója feküdt előtte puffadtan és lilán. A retusált képekről ismerős öreg arc a halál gunyoros átértelmezésében. A mély ráncok elmosódtak, a katonásan
kemény vonások feláztak — az eleven férfi egy torzkép fölé hajolt, és tágranyitott szemében
ismét megpillantotta az eget. Felsóhajtott, mint aki roppant tehertől szabadult meg. „Most
kell örülnöm" — gondolta —, „mert nincs már sok időm". Érezte, hogy a környező bozótosból láthatatlan szemek merednek rá, és fegyverek is. Felegyenesedett, hogy kényelmes célpontot kínáljon.
Percekig állt így, mozdulatlanul. Aztán zümmögő neszeket hallott — megjelentek az első
zöld és kék legyek, és a halott szemére szálltak.
A CSONT
Egy Guzmics nevezetű korcs parasztkutya nagy csontot kapott ajándékba, azzal a meghagyással, hogy nem eheti meg. Fájó szívvel elásta egy akácfa tövében. Még az éjszaka befúrta
magát a sérült kerítés alatt a szomszédék udvarára, és életében először széttépett egy csirkét.
Utána szerencsétlennek érezte magát.
Másnap kiásta a csontot, megnyalta, és bár összefutott szájában a nyál, megállta, hogy
ne harapjon belé. Magával hurcolta a dinnyeföldre, ott ásta el.
Mivel gazdája nemrég halt meg, és gazdaasszonya elutazott valahova, egyedül maradt felelős személyként a ház körül. Ezt megtiszteltetésnek érezte, mégis egyre nyugtalanabb lett.
Szigorú felügyeletre vágyott és halaszthatatlan teendők egész sorára, hogy ne kelljen az elásott
csontra gondolnia.
Amikor gazdaasszonya végre hazaérkezett, nagyon megörültek egymásnak. Guzmics
még aznap délben pulykacsontokat kapott, de csak ímmel-ámmal evett belőlük. Aztán egy teljes tányér vizet megivott, hogy elűzze viszolygását. Gazdaasszonya álmélkodva csapta össze a
kezét, pedig nem tudta, hogy kutyájának a víz sem ízlett. Ez felszegte fejét és vonítani kezdett.
Éjszaka kifutott a dinnyeföldre, kiásta kincsét és beleharapott. Szája megtelt pompás zamattal, őrült gyönyörűséggel falta fel az egészet, hihetetlenül rövid idő alatt. Étvágyát még az
sem csillapította, hogy közben csalhatatlanul megérezte a szagokról és ízekről: gazdája lábszárcsontja recseg a fogai közt.

11

TRAGÉDIA
Arra ébredt, hogy megszűnt az ízlelőképessége. Ezt megérezte, mielőtt még étellel próbálkozott volna. Kicsoszogott a konyhába, teát főzött, megitta, érezte, hogy meleg, de ízt nem
tapasztalt. Sonkás-vajas szendvicset készített magának, nagy harapásokkal befalta, de mintha
szilárd levegőt rágott és nyeldekelt volna le. Mézes kenyér következett, azonos eredménnyel.
Ekkor hívott fel, hogy látogassam meg azonnal, nagy bajban van.
Amikor befutottam hozzá, csontokkal teli tányér mögött ült, igen keserves ábrázattal.
Időközben ugyanis elköltött egy csirkét. Beszámolt a csapásról, ami érte, és arra kért, hogy
néhány napig étkezzem vele. Azt remélte, hogy közismerten lelkes habzsolási módom ismét
felkelti érzéket az ízek iránt; én egyben attól a veszélytől is megmenteném, hogy romlott ételt
tömjön magába.
Olyan szánalmas arcot vágott, hogy gondolkodás nélkül rábólintottam a kérésére. Elvégre ha egy negyvenhét éves, köztiszteletnek örvendő pszichológus, aki mellesleg régi barátom,
váratlanul megbolondul, akkor nem hagyhatom cserben. Megjegyeztem ugyan, hogy talán
jobban tenné, ha néhány napig koplalna, de ő ellentmondást nem tűrő hangon félbeszakított:
„Nem" — mondta —, „nem nyugodhatok bele." Megbeszéltük, hogy együtt ebédelünk a Három Szerzetesben. Ő azonban nem jelent meg, így hát egyedül költögettem el húslevesemet,
aztán a báránycombot és végül az almás réteseket is.
Nyugtalanul álltam fel az tisztáitól, mert barátom kínos pontosságáról volt ismeretes.
Számos teendőm ellenére ismét elmentem hozzá, csakhogy hiába csöngettem, öt percen keresztül. Már éppen sarkon fordultam, amikor nyöszörgés szűrődött ki a lakásból. Lerohantam a házfelügyelőhöz, és az ő társaságában, tolvaj kulcsának segítségével kinyitottam az
ajtót.
Barátom a konyha kövén feküdt, körülötte félig megrágott, kihányt ételmaradékok,
csontok, üres lekváros és befőttes üvegek, gyümölcsmagok és csutkák, tejfölös poharak, rántottaszerűség, sörben ázó tésztaszutyok. Ahogy oldalára fordítottam, egyértelmű bűz csapott
az orromba. A gombok lepattantak nadrágjáról, hasa iszonyatosan előre dülledt. Aztán vérfoltokat pillantottam meg a nadráján, másfajta foltokkal elkeveredve. „Ez kipukkadt" —
mondta a házfelügyelő, egy öreg, szikár, frontot megjárt ember —, „telefonáljon a mentőknek" . Miközben tárcsáztam, barátom hörögve és öntudatlanul belemarkolt az ételmocsokba,
és keze megindult a szája felé.
VAN HOUDEN ÉS ÉN
Egy feltűnően szép vöröshajú lány odalépett hozzám kedvenc nyugatberlini vendéglőmben, mely egyébként görög irányítás alatt áll, és megkérdezte, hogy nem tanítanám-e rajzolni
őt. Hellyel kínáltam, mire levetette kabátját, és hátra lökte a vörös hajfolyamot, mely — ekkor láttam csak — derekáig ért. Zavarbaejtően szép arcára meredtem, hogy elkerüljem nagy,
kemény mellének hívogató látványát. Recinát töltöttem egy üres pohárba, koccintottam vele.
Ő megismételte, most már kérés formájában, kérdését: szeretné, ha rajzolni tanítanám. Néhány munkájával felkeresne, hogy meg tudjam ítélni, érdemes-e foglalkoznom vele.
Minden bizonnyal érdemes, válaszoltam, és hozza csak a műveit, de rajzolni nem tanítom, mert ezen a téren igen ügyetlen vagyok. Egy kört sem tudok rendesen lerajzolni, és egy
fát is csak sematikusan, mint az ötéves gyerekek ügyetlenebbje. A lány nagyot nevetett, haja
előre zúdult, hátralökte ismét, és közölte velem, hogy három évvel ezelőtt látta önarcképemet
egy amszterdami kiállításon, ezért vette magának a bátorságot, hogy megszólítson.
A lány határozottsága elképesztett. Megkérdeztem tőle, hogy nevemre is emlékszik-e.
„Ugyan, van Houden úr" — mondta —, „ugrat vagy bolondnak néz?" Mindketten nevettünk. „És ha azt mondanám magának, hogy nem holland festő vagyok, hanem magyar író, és
12

nem van Houdennek hívnak, hanem Eörsi Istvánnak?" A lány csukladozott a nevetéstől.
„Óriási" — nyögte —, „micsoda fantasztikus nevet talált ki magának!" — „Na látja" —
mondtam —, „fantáziám az van, ha rajzolni nem is tudok". Sóhajtva írtam fel címemet egy
papírra, és közöltem, hogy este várom a rajzaival. Az „Eörsi" név nem teljes kitalálás, igy hívják szállásadómat, az ajtón is ez a név olvasható.
Ebben a pillanatban tűnt fel Ingrid. „Halló, Eörsi" — kiáltotta már az ajtóból —, „megint késtem, pardon, pardon". A vöröshajú lány felugrott. „Eörsi?" — kérdezte —, piszkos
kis szélhámos, megérdemelné, hogy felpofozzam!" — és kiviharzott a vendéglőből. „Hát ezt
mi lelte?" — kérdezte Ingrid. — „Magyar versrajongó" — válaszoltam —, „felismert egy arcképemről és autogrammot kért. Erre azt hazudtam neki, hogy van Houdennek hívnak és holland-festő vagyok..." — „Érdekes" — szólt közbe Ingrid —, „nekem is sokszor eszembe jutott, hogy úgy hasonlíttok egymásra van Houdennel, mint két tojás".
Kísérteties érzés kerített hatalmába. Ha hiszik, ha nem, elbizonytalanodtam. Hát ketten
volnék? Ekkor asztalunkhoz lépett a pincér, és közölte, hogy telefonhoz hívnak. „Kicsodát?"
— kérdeztem. — „Önt." — „Vagyis?" Ingrid elnevette magát, én pedig tétován feltápászkodtam.
OKÉ
Gregoryval, az elátkozott költővel mindenféle furcsaságok történtek abban az évben. Januárban kihulltak a fogai, februárban beszeszelt állapotban sikeresen kifosztott egy
déligyümölcs-kereskedést, márciusban ablakostul lezuhant a második emeletről, de kiselejtezett matracokra, melyeken rögvest elaludt, áprilisban heroinos bódulatban találkozott édesanyjával, aki Uccelóval társalgott, májusban egy bolhapiacon vásárolt elegáns zakó zsebében
bankóktól duzzadó pénztárcát talált.
Június ragyogó hónapja azonban lepipálta az összes előzőt. Négy hölgyismerősétől kapott levelet, mégpedig ugyanazon a napon, tizenharmadikán, és mind a négy azzal az örömhírrel lepte meg, hogy gyereket szült neki. A hölgyek személye még különösebbé tette ezt az
eseményt: mind a négy milliomos volt, vagy apja vagy férje révén.
Gregory általában bízik a nőkben, ezúttal mégis azt írta vissza mind a négynek, hogy
„Hiszi a piszi". Ezek meg, mintha csak összebeszéltek volna, huszonegyedikén déli tizenkét
órakor gyerekestül beállítottak hozzá. Éppen San Franciscóban lakott, egy gumimatracon,
mert az egyszobás lakás egyetlen ágyában a házigazda — egy homoszexuális hímringyó — hivatását gyakorolta. A két férfit a hölgyek hosszan elnyújtott, türelmes csöngetése ébresztette
fel. Bevonultak a szobába, lerakták a gyerekeket a gumimatracra és sorba álltak a költő előtt.
Ez összecsapta kezét és harsányan elnevette magát. „Jézusom" — mondta a legszőkébb hölgy
—, „Gregory, hol hagytad a fogaidat?" — „Az egyik az én fenekembe törött bele" — állította
a legsötétebb hajú hölgy.—, „amikor játékosan beleharapott." Gregory emlékezőn bólintott,
majd a gyerekeket vette szemügyre. „Lányok" — mondta —, „ez három kölyök, hol a negyedik?" — „Csak hármat szültünk" — válaszolta a legvörösebb hajú hölgy —, „ennyivel be kell
érned". — Négyen hármat? — kérdezte a költő. — „így van" — szólt a negyedik hölgy, aki
fűzöld hajzattal dicsekedhet —, „mi magunk sem értjük pontosan, hogyan történt". — „Melyiktek nem szült ?" — kérdezte Gregory. — „Mind a négyen szültünk" — mondták kórusban
a hölgyek —, „de csak három gyerek lett". — „A vak is látja, hogy így van" — kottyant közbe a hímringyó —, „mit hitetlenkedsz? Számold meg őket".
Gregory előbb a nőket számolta meg, majd a gyerekeket, és így szólt: „Oké." Kis tűnődés után hozzátette: „Még jó, hogy az apa személyéhez nem fér kétség. Elvégre valaminek
minden gyerekkel kapcsolatban biztosnak kell lennie." Elővette tollát, és új könyvének levonatára, a legelső oldalra pótlólag odaírta: „Gyermekeimnek, Mirandának, Cybellének és
13

Maxnak, továbbá anyáiknak, Sallynak, Belle-nek, Jocelynnek és Lisának.* Újra végigmérte
a gyülekezetet, és mintegy mellesleg megjegyezte: „Tartásdíjak elől nem zárkózom el." —
„Most pedig" — mondta könyörgő hanglejtéssel a hímringyó —, „miután halhatatlanok lettetek, menjetek haza, mert rettenetesen álmos vagyok."
BUSZON
„Mosolyogjon, kérem — mondta mellettem a buszon a gyönyörű asszony. Rámosolyogtam. „Ne így" — kérlelt —, „nem akarom látni a fogait, mert sárgák és csorbák". Gyorsan
összehúztam fölöttük ajkamat, mint valami függönyt. „Jaj, rettenetes" — és sóhajtott —,
„ilyen nedves, csúnya ajkak, csináljon már velük valamit". — Elkomorodtam. Mit tegyek,
hogy elnyerjem tetszését? „Miért nem mosolyog?" — kérdezte számonkérőn a gyönyörű
asszony.
A TRÉFAMESTER
— Uram, nem venne tőlem négy barackot?
— Nem.
— Szalmakalapom is van.
— Nem érdekel.
— Kettőt adok egyért.
Felnéztem rá. Hatalmas, vörös ember, lapáttenyérrel, lapátfogakkal. Akár agyon is lapíthatna, gondoltam. Kék trikóban toronylott előttem.
— És hol az a szalmakalap ?
— Még a mezőn — válaszolta. — A barack is a mezőn van még.
Láttam: tréfamesterrel állok szemben. Elnevettem magam, hogy meg ne sértsem. Szúrósan meredt rám.
— Hogy tud ilyen ökörségen röhögni?
És már emelte is fel az öklét. Futásnak eredtem, ő utánam. Végigkergetett a városon, ki a
mezőre, lángolt a nap. Előttem a messzeségben szalmakazlak, barackfák, mögöttem tüzes
lihegés.

* Lásd Gregory Corso: Herald of the Autochthonic Spirit című kötetének ajánlását.

14

PATAKI EDIT

Vendégvárás
A támadás onnan érte, ahonnan egyáltalán nem számított rá, amikor elképzelte a várható
fogadtatást.
A legfiatalabb lánya csattant fel, magas hangon, mint kicsi kora óta mindig, ha azt hitte,
igaza van:
— Hát az lenne a legnagyobb hülyeség!
De már akkor kiabált a másik két lánya is, a felesége is:
— Már megint mit ki nem találsz!
— Hogy elpazaroljuk azt a gyönyörű jószágot!
— Hogy tönkremenjen ebben a hőségben!
— Mikor még egy nyomorék hűtőszekrény sincs!
— így van, arra még nem jutott!'
Ezt megint a „kicsi" mondta, a kedvence.
Gondolhatta volna, hogy szavakban megint alulmarad. Hogy lebirkózzák, mint gyerekkorukban, mikor „kicsi a rakás"-t játszottak. — Csak éppen akkor engedte magát.
Hiába hasonlítanak rá a lányai, a nyelvüket az anyjuktól örökölték. Egyik se olyan gyámoltalan, mint ő. Ennek máskor örülni szokott, most bosszantotta a tehetetlensége.
Röpködtek a szavaik, mint mérges kis darazsak, csípős kis sebet ejtett mindegyik.
De a legfájdalmasabb a legkisebb lánya mondása volt.
Ha legalább egy fia lenne! Ha nem csúfolnák mindig „egyké"-nek ennyi nő között!
Még az érveit se tudta összeszedni. Eloldalgott hátra, a szedresbe, szótlanul. A szedést
hagyta abba az előbb, de keze most nem talál vissza a ritmusba.
Azok ott maradtak együtt, összehozta őket a felháborodás. Meglesz a témájuk a mai vasárnap délutánra! Ő meg itt téblábol egyedül. Fel-alá járkál a szedersorok közt, hogy összeszedje a gondolatait. Pedig a szedret, málnát is szedni kell, mert szerződése van rá, holnap
szállítani akar.
Megadóan akasztja a nyakába a kétfülű, madzagos edényt. Itt egy ideig nyugodtan lehet.
Ide, meg a méhesbe szokott elbújni néha, ha rendet akar teremteni magában.
Megint így járt. Sokszor napokig rágódik azon, amit valamelyik lánya mondott. Rákérdez: hogy is volt?, s hogy nem emlékeznek, belegabalyodik, még ki is nevetik érte.
Számított rá, hogy gáncsolni fogják. Hogy a felesége vagy valamelyik lány, esetleg kettő
ellene lesz. Mint mindig is szokták, ha az apjuknak valami ötlete támad. Persze, sokszor kiderül aztán, hogy nekik van igazuk, jobban átlátnak mindent, többet vannak emberek között.
Várta az ellenkezést. Gondolta, hogy sajnálni fogják azt a disznót az ő rokonától. De azt
hitte, a „kicsi" majd mellette lesz: úgy tudott rajongani minden rendkívüliért, nagyon szerette
a családi „felfordulásokat". Persze, titokban még a nagyobbakra is számított: ők is izgatottan készülnek. De nem — lehurrogták, mielőtt az egészet végigmondhatta volna.
Pedig most józan, valóságos az ő terve is. Régen, sokszor átgondolta már.
Disznót akar vágni, mert várja a bátyját. A tulajdon testvérbátyját várja Amerikából —
harmincegy évi távollét után.
De erre nem gondolt. Hogy most evvel verik fejbe. Hogy megint ez a legnagyobb akadály. A nincs. Most a hűtőszekrény. Máskor a porszívó, a centrifuga, a gáz. Most éppen a hűtőszekrény. Hogy a gémeskútban nem tárolhat két mázsa húst, mint valami ételmaradékot.
Nem szemrehányásként mondták ugyan, nem követelőzésként, csak éppen éle volt a szavaiknak, így kellett érteni.
15

Arcára csíkokat húz a verejték — tényleg tombol a kánikula. Szaporátlan dolog a szedrezés, most meg nem is megy úgy, mint máskor. Erős, durva férfikeze fel szokta venni a ritmust
a lányai kezével. Igaz, neki sokkal több a része az ilyen munkából.
Márpedig azt a disznót le fogja vágni. Beszéljenek a nők, ahogy megszokták. Nem hetven .
vendéget vár, hanem kettőt, nem lakodalom lesz, hanem testvérek találkozása, de disznóvágással! Megérzi ugyan a család is, de most az egyszer majd a sarkára áll.
Fizetni akar a bátyjának. Testvéri eszközökkel, de fizetni a régi sérelmekért. Vendégségbe jön hozzá a bátyja. Szeretné odadörgölni neki:
— Nézd, nemcsak kérni tudok, hanem adni is. Olyat adok, amiről tudom, hogy évek óta hiányzott. Augusztusban disznót vágok. Megtehetem. Nem sajnálom. Marad még a disznóólban.
Régen készül erre a találkozásra. Mióta tudja, hogy a bátyja jöhet. Régebben: mióta a sérelem tüzel benne. Vagy mióta rádöbbent, hogy a bátyjával sose versenyezhet? Talán amióta a
világon van.
Már úgy néz a kiszemelt ártányra, mint a Jóska hízójára. Ez a disznóvágás lesz a bosszú,
a visszafizetett kölcsön, ami bebizonyítja az ő igazságát.
Vadul szedi a fekete gyümölcsöt, észre sem veszi, hogy kezét felsértik a tüskés ágak. Most
eszébe se jut, hogy óvatos legyen, pedig a lányokat is ő tanította, hogyan vigyázzanak kezükre, szemükre, ruhájukra.
Magában már sokszor átélte a nagy vendégséget, felépítette, kiszínezte a legapróbb részletekig.
Hurkát, kolbászt, májast, töltött káposztát, sült húst, paprikást, hagymás májat —
mindent úgy csinálnak majd, mint az igazi téli disznóvágásokon szokás. A felesége meg a lányok hordják majd teli tálakban a finomabbnál finomabb sok ennivalót, lesz mindenhez
uborka, paprika, saláta, gyümölcs; frissen is, befőzve, savanyítva is — tudja azt a felesége,
mihez mi való. Ötféle szörpből válogathatnak majd a vendégek: van ribizli, büszke, málna,
meggy, szeder. Saját termésű, saját készítésű minden, tulajdon munkájuk eredménye.
Maga elé képzeli Jóskát, ahogy kerekre nyílik a szeme az öccse szépen terített asztalánál.
— Nem pótolhatja ugyan az édesanyám főztjét — mondja majd neki —, de azt akarom,
hogy otthon érezd magad — s a legjobb meggyborból önt a poharába.
A nők meg hordják egymás után a tornyosán rakott tálakat, mintha sose akarna az ebédnek vége szakadni. S váltják majd a tányérokat is, mint igazi nagy ebédeken szokás.
Hadd lássa Jóska is meg az az Amerikában szerzett új sógornő is, mit jelent a magyar
vendéglátás, az igaz testvéri szeretet!
Meg akarja mutatni: az az élhetetlen, éhenkórász öcséd vitte valamira! Otthoni batyu
nélkül is, testvéri segítség nélkül is. Ember lett.
Nem így kezd, ha egy kicsit tovább él az apja. Akkor szakma lenne az ő kezében is, mint
a többi fiúéban, vagy esetleg házat venni segítik, mint az idősebb nénjeit. Egyik bátyja kovács, a másik hentes, mint az apjuk volt. Jóskából asztalos lett.
Ő tizenegyediknek született, nem is serdült még, mikor az apja meghalt. Katonakorban
érte a háború, örült, hogy megúszta élve, hogy kikerülte a fogságot. Csak éppen majdnem kenyér nélkül maradt a világégés után. De kapálni, kaszálni, zsákolni tudott, élni akart és szeretett. Földje ugyan nem volt, de mindig talált munkát a falujában. Nem húzta el sem a város,
sem a külföld, mint sok kortársát; úgy gondolta, élni ott is tudni kell, ahol az ember megszületett. Nem sokra vitte: megnősült ugyan, mint a többiek, bár csak éppen magát meg a rajta
valót vitte a házasságba. Szerencsére megértő, munkás társat talált, s ha semmi nélkül kezdtek
is, nem keresték az okot a panaszkodásra. Nézeteltéréseiket, szócsatáikat elsimogatta az idő.
Csak sokára, huszonöt év küszködés után lett házuk is a három gyerek mellett. Szakmája persze azóta sincs. Munkát ad ugyan a kertje meg az állami gazdaság. De ha az apja vagy tíz évvel
tovább él...
A testvérei nem rajongtak az apjukért. Ismerték. Látták részegen, látták, amikor az anyjukat rugdosta. Neki csak a képzelet színezte álmok maradtak róla. Azt tudja, hogy az elráko16

sodott gyomra vitte el, mégis erősnek, szépnek látja, mellette fölcseperedett vagy sokkal idősebb bátyjai felnőtt másának. Olyannak, mint önmagát az esküvői képen.
Az anyjával, hiába élt az asszony majdnem kilencven évet, nem sok közük volt egymáshoz. Nagyon egyoldalú maradt az ő fiúi ragaszkodása, szeretetéhsége. Régen nagymamaanyjuk — talán a nagyobbak hálátlansága miatt is — csak kelletlenül tette a dolgát a legkisebbek mellett. Belefásult mindenbe, megkeserítette és közönyössé tette az özvegység, a támasznélküliség. Kiszaladt a kezéből minden, amit az ura hagyott rá — nem lehet csodálkozni rajta.
De azért neki az anyja volt, ő szerette, megbecsülte, megsiratta. Még ha a nevelésében többet
köszönhetett a véletlennek, az árokpartnak, mint a szülőháznak, akkor is.
Csak éppen emléket akart róluk, tőlük. (Mind a kettőtől.)
Áz apja húsvágó bárdját kérte, meg az anyja szobájából a nagy faliórát. Attól a nénjétől
kérte, aki gondját viselte az anyjuknak. S kifutott a kérés híre még Amerikába is. Akkor az
volt rá a Jóska válasza:
— Ki tett téged osztóvá és bíróvá miközöttünk?
Antikbútor-asztalos! Ismeri a munkáját a fél világ. Európába is hívják, franciák, hollandok dolgoztatnak vele. Mégis tőle sajnálta volna az „örökséget", az emléket.
Harminc évig haza se nézett, nem hozta haza se az anyja, se a testvérei halála, az unokaöcsök lakodalma, az újabb nemzedék születése sem. Mégis onnan akarta megvédeni a szülei
hagyatékát.
Ez az egyik, amiért fizetni akar. A másik még régebbi tüske benne. Nem lehet elfelejteni.
Hiába telnek közben az évtizedek.
Három gyereket nevelt. Ahogy nőttek, úgy kellett mindenből egyre több, egyre nagyobb,
egyre drágább. Könyv. Ruha. Kenyér. Szeretett volna mindent megadni nekik, ami az ő gyerekkorából kimaradt, aminek a hiánya kihat egész életére. Nyelte a fizetését a mindennapi
szükség. De azért nem szorult ő kölcsönre soha. Idegentől nem is kért volna.
így is nehezen szánta rá magát. Jóskának akkor már mindene megvolt, csupa boldog hír
jött az Újvilágból, felvillanyozta az anyjukat, a testvéreket: Jóskáék gazdagok, híresek. Gyönyörű színes képeket küldött, ragyogott a lakás, a kocsi, ragyogtak ők maguk. Az egész falu a
képeket csodálta. Jött a névkártya is — ott a nevük előtt a Mr. Jóskának akkor már két autója
volt — külön magának, külön a feleségének —, autós embereket akart nevelni Amerikában
született fiaiból is.
Ő akkor úgy gondolta, joga van kérni, ha a bátyjának magától nem jut eszébe, hogy
hagyta itt. Tudta, hogy ő a Jóska helyében segítene.
Sokszor úgy érezte, könnyelmű volt, erején fölül vállalt, mikor a „nem tervezett" harmadik gyerekről is úgy döntöttek: legyen. Öten éltek egy keresetből meg abból, amit az asszony a
kertből, jószágból, varrásból összehozott. Nem, nem éheztek, de meg kellett nézni még a filléreket is. S ha fagyira valót adott mind a három gyerekének — arra vigyázott, hogy lehetőleg
mindent egyformán adjon nekik —, vagy kedvezményesen moziba engedte őket, szégyellte
ugyan, de kiszámolta, hogy az ilyen „váratlan kiadás" csaknem egy-egy kenyér ára, az a kenyér pedig elég lenne a családnak a napi három étkezéshez...
Szeretett volna egy kis előnyt: pénzt kért ólra, öntözőmotorra. Nem, nem a legszükségesebbre, nem kenyérre, nem is az öltöző ruhára, de úgy érezte, ez jobban kell, mint bőség mámorította bátyjának a harmadik autó. Egy kis könnyebbséget akart az otthoni munkájában,
hogy paradicsommá varázsolja a kertjét, hogy többet pénzelhessen málnából, eperből, szederből, palántából, aminek még falun is keletje van, hogy többet adhasson a gyerekeinek, ne kelljen lelkifurdalást éreznie, ha máshoz méri magát.
— Itt se terem a fán a dollár, öcsém! — ez volt a Jóska válasza az ő szégyellős kérésére.
Ez lett belőle. Meg:
— Ki tett téged osztóvá és bíróvá miközöttünk?
így csak annyija van, amire a saját erejéből telt. Nem sok, de legalább nem kell megköszönnie senkinek, nem is hányhatja fel senki.
2 Tiszatáj

17

Hónapok lemondása kellett a tűzhelycseréhez, a gyerekek nyári keresete a mosógéphez,
minden szeptemberi induláshoz. Villanyuk ugyan akkor lett, mint a faluban a többségnek, az
kellett, hogy a lányok tanulhassanak, de tévére az egész szomszédságnak hamarabb jutott,
mint nekik.
Szoba-konyhában éltek és élnek, harminc négyzetméteren, tanácsi ház volt, megvenni is
csak azért tudták a több éves bérlet után, mert kedvezményesen jutottak hozzá. De a bővítésére még nem telt, nem telik hamarosan.
Mégis, amikor el-elnézte karácsony előtt vagy anyák napja táján a három titkolózva
összehajló fejecskét, vagy mikor a nagyobbak összegyűjtötték a kiflipénzüket, hogy a kicsinek meséskönyvet, játékot vegyenek, akkor azt se bánta, hogy autót nem tud adni nekik, akkor tudta: helyesen döntött, nem sok a három gyerek. S örült, hogy nőnek, egészségesek, jó
tanulók, szeretik a munkát. Sokszor engedett, ha látszólag ellenére döntött a „családi
tanács": tudta, hogy bízhat a felesége és a lányai ítéletében. S nem bánta, hogy másfél órákra
is kitiltják az egyetlen szobából, mert ők mosakodnak.
Talán csak akkor örülne jobban a gyerekeinek, ha van egy fiú is köztük, ne lenne mindig
a nőké az igazság.
Autót ugyan nem adott egyiknek se, de iskoláztatta őket, kenyere, jó keresete van már
kettőnek, lesz a harmadiknak is. S most, hogy az egyik már menyasszony, nem semmivel engedik az önálló életnek. Többre vitték, mint az apjuk, még ha a Jóska gyerekeivel nem is versenyezhetnek.
Megtelt az edénye megint, húzza a nyakát — csak a gyűjtőről látja, hogy harmadszor
üríti már. űröm az ilyen gyümölcsöt szedni — érettek, feketék a szemek, nagyok, mint egyegy ujjperec, ha nem látott volna neki, holnapra le is hullanának. Nem evett ma még egyetlen
szemet sem. Eltelt vele, nem is kívánja már, csak a szeme, a keze gyönyörködik benne.
No, majd szemezgetik a lányok, ha kijönnek.
Csitul a hőség. Vasárnapjainak, egész hetének, egész életének a legszebb részei ezek a
nyugodt estébe hajló, hűvösödő délutánok, amikor itt dolgoznak mindnyájan, együtt töltik az
egyre fogyatkozó szabadidőt. Kellének a munkás kezek s kell az emberi hang a közelébe. Mogorva töprengéseit elűzi a lányok nevetése, bár csak a morgásaival, szemöldöke emelésével
vesz részt a beszélgetésükben. Kár, hogy most nehezteléssel várja őket.
Nem, paradicsom nem lett a kertjéből, de azért megmutathatja bárkinek. Nemhiába nyeli
el minden ünnepnapját, minden csepp szabad idejét, ott kell tölteni az öntözőcső végén az estét, a fél éjszakát. Jószág meg kert mellett nincs ünneplő ruha, esti tévézés sem — sáros, fáradt, fázik, ha naponta sorra itatott minden szomjas szájat, minden kis sorocskát.
Hát ezért lesz most ez a disznóvágás, hogy megmutassa a bátyjának: saját erejéből is csak
vitte valamire.
— Magunknak nem vágnám le — mondja neki —, de neked megteszem. Hogy tudd: én
azért a testvéred maradtam...
Megosztja vele azt a kicsit, amije van.
Bement. A küszöbre állt, felhajtotta a légypettyes ajtóruhát. Tudta, hogy a vita csitultával újabb családi anekdoták hőse lesz, s a lányok el fogják játszani még a mozdulatait is.
A gyerekei „folytatása következik"-veszekedésnek hívták az ilyet, amikor ő a kosfejével
megpróbált valahogyan rést ütni az egységükön. Sok régi marakodás keserű tapasztalatával
tudta, hogy megint nem sikerül.
Érezte, hogy ők is a disznóvágást tárgyalták, de azt is megérezte, hogy kész a döntés,
hogy legyintenek a tervére, mint apjuk legújabb bogarára. Nyugodtak voltak, békés vasárnap
délutáni hangulatban, mint bármikor máskor.
Indultak a kertbe mind a négyen.

18

SZEPESI ATTILA

Noteszlap
e toronyablakból
látok naponta új várost új évszakot
tegnap autóversenyzők tipródtak a sárban
eső verte a csenevész akácost
ma mint egy régi strassburgi tavaszban
Szent Vitus táncát járják odalenn a kerge diákok
és láttam már zimankós télben
vonulni páncélos, hadakat
észak felé tipródtak medvejárta hegyeken át
s túl a megnyíló falon
egy diák teste lobogott eleven fáklyaként
másnap hetyke lovas kocogott végig az utcán
kalapján bokrétával
az autóbuszok közt dilinós Don Quijote szőrén ülte gebéjét
s egy kaukázusi túristalány
tekintetében
felragyogott Tamara-királynő
mosolya
és voltak jeltelen napok
üszkös napok
arca-vesztett idegenek bóklásztak
komoran
nézték a vérző motorost a járdaszélen
tovarúgtak egy kóbor kutyát
teli szatyrukban kocódó üvegekkel
nekivágtak az éjszakának
szatyrukból kopasztott csirkék lába kilógott
s nem tudták hogy a jégkorszak közel

Birodalom
egy lány fut el a hosszú folyosón
kitárt ajtó előtt az ismeretlen
sikoly rököd utána
téglafalból egy kéz kinő
csörömpölés hallik iránytalan
itt élem-e
az elsötétült városban e hűlt lakótoronyban
idegenek között
erdőt álmodva és szárnyatlan utazást
míg lenn vérző féldisznókat ont egy teherautó
fénylő ablakok szállnak elszabadulton a köd bolyhain át
hallgattam zenét India dzsungeleiből
kaukázusi
fenyőket
2*

19

mit sem értve magam történetéből
szemembe zárva a vaskori éjszakát
nézve idegenül
a tovafutó lányt a folyosón
a háztetőn bicikliző kamaszt
a kerten át tipródó katonát
s a vénasszonyt aki bolond sárkányeregetőként

karját magasba emeli

Szuhumi
sirály rikolt s az alkonyi ködbe hullt
bárkák kotyogva dőlnek a kék habon
üszkös kövekbe tört sugárral
hullik a nap s hegyeket bevérez
hal- és olajbűz ősz avar-illata
borongva kelnek vak denevérek és
míg idegenként lépsz a mezsgyén
otthonosan sikogatva szállnak
üvegbe-fagyva szerte a pálmafák
állsz magad is mint kőbe-meredt
farönk
más-föld- más-égtájmás-időben
kél zeneszó dideregve hallod
vének dalolnak túl a kopár hegyen
túl ordas évek vad meredélyein
fénylő kardokkal
elmenőben
visszatekintve az éji tájra
tornyok vitorlák rengetegére és
a távol partra hol magad is borongsz
arcodba zárva mind az évek
kortalan üszkösödő
kalandját

Egy kaukázusi barlangkolostorban
túl a festett bölényen
a medve-hágón és a szárnyak-lobogta
hol megelőz a kancsi láng
és árnyad lecsorgó falakra írja
jöjj közelebb
voltál már űző s üldözött
forrás tükrén hagytad lépted nyomát
tenyered körvonalait

úton

hangod visszfényét a falon
sziklákkal és folyókkal
egyidős
vállad
hullám-ívét
felel az éjszaka
sorsok tűzből és hallgatásból
hűlt dallamok hamuból és
gyümölcsből
hószakadás és földomlás
alatt
toppantál a kereszt jelével
álltál egy
deszkapallón
két ezredév
között
bárány és ordas egymagad
és találtál egy szót fölírtad
fóliákra
fölírtad perzselt
falakra
hogy sokasodjék az időben
mielőtt elmerül veled
mohos kő venyige csont és cserép

PAPP GYÖRGY: NEM LÁTOK, NEM SZÓLOK, NEM HALLOK
21
József Attila Tudományegyetem
Magyar Irodalomtörténeti Tanszékek
.
Könyvtára
y
\
Szeged, Egyetem u. 2—6. -

TÓTH BÉLA

Tiszajárás
55.
IBRÁNY
Borsod megyétől a Tisza határolja el, bal parti szomszédai Buj, Kótaj, Nagyhalász, Paszab, Tiszabercel. Hétszáz éves fönnállását a múlt esztendőben ünnepelte. Hány mai magyar
falu lehet ilyen korú, s csöndben szedi vele a levegőt! Talán nem tudja. Mert az nem lehet
igaz, hogy ne érdekelné! Ibrány tudja a korát, s azon belül a sorsát, mert élő tudói itt ülnek
kedvemért a nagyközségi könyvtár szobájában. Ide traktált ismereteimet a tanácselnök, a tszelnök, az adóügyes, a nyugdíjas tanácstitkár, a nyugalmazott gimnáziumigazgató, az aktív
történelem szakos tanár és a könyvtárvezető Gosztonyi Tibor figyelmes jóindulatából, figyelő
érdeklődése, készsége okán, hajóján révészelhetem az ismeretek partjaira, az elmúlt idők vizeiről összehalászva.
A falu neve a kazár-török nyelvhasználat szerinti Ábrahámból következik, amit a mindenkori lakosok szerettek volna más eredetűnek érteni. Ezért a latinos műveltségű papok,
kedveskedve ennek az óhajnak „Ibi rana" naiv magyarázatával szolgáltak, ami annyit tesz: itt
a béka. Nem volt egészen alaptalan ez az okoskodó kedveskedés, hiszen a Tisza oltalmában
élő sok száz éves falu bővelkedett a vizekben, mert amikor meg akartak szabadulni a szabályozások révén a vizek ártalmától, száz kilométeres csatornarendszerrel tudták magukat elásni
az áradásoktól. A nádas, kákás, lápos vízrónák, mint annyi más tiszai település látogatása során tapasztalhattuk, nemcsak éltették a hátukra vett emberi közösségeket, de védelmezték, hiszen csak az értők járhatták rejtekútjait. A falu nevét IV. László király íratta le egyik, 1280ban keletkezett adománylevelében, s ettől a tulajdonos a birtok helyének azonosítása céljából
is magáénak tudta, magát is Ibrányinak írta, úgy is hagyományozta utódról utódra. A vizek
éltette, elzárta Ibrány olykor, mint a tatár—török vészek tájvédő erőssége is szolgálatot teljesített. Egyik magasulatán 1463-ban már várkastély emelkedett, befogadta a védelmet keresőket. De uralkodhatott is. A várúr pallosjogú hatalomnak minősült, ettől védett is egyszerre, s
fenyegetett a 300 fős falu fölött. Működött-e a pallos, arról a földben régészkedő, levéltárakat
búvárló, magukra adó ibrányiaknak nincsenek adataik.
Pedig nem mondanak le a nyomokról. Kicsi, jeles helytörténeti múzeumuk, amely a Rétköz gyűjteményéül kínálja magát, a 17—20000 éves obszidiánból készült eszközöket mutatja
első névjegyeként a hajdanán itt élt embervalakiknek. S innét kezdve minden művelődéstörténeti korszak emlékei begyülekeztek a falu büszkeségének számító múzeumocskába. A kora
bronzkori eszközök olyan becses emlékeik, mint a népvándorlás kori lakhelymaradványok,
vagy az életmódra vonatkozó ismeretek, melyek szerint a vár létesítése idejében a lakosság fő
foglalkozása a földművelés. Elsősorban gabonaféléket termesztettek. Mivel a Tisza évenkénti
áradása megszabta a barázdák hosszát, ezért ebben az időben még igen nagy szerepet kap a
megélhetés biztosításában a halászat, a nádlás, a vesszőfonás, a sulyomszedés, a későbbiekben
22

pedig a salétromfőzés. A lápos, mocsaras területek között dús legelők zöldelltek, amelyeken
nagy számban tartottak juhot és szarvasmarhát. -Az állatokat csónakon vagy „lábon" vitték
egyik legelőről a másikra. A házakat dombokra épitették. Csak a monda szerint épült a község hét dombra, a valóságban ennél sokkal többre, mert minden száraz helyre szüksége volt az
ibrányi embernek. A dombokat cölöpökre telepitett vesszőfonatú hidak kötötték össze. Ezeken, vagy csónakokon közlekedtek a falubeliek. A középkor utolsó harmadában országszerte
növekszik a földesúri kizsákmányolás, hatása a községekben még alig érezhető, mert a kiegészítő foglalkozások pótolni tudják a növekvő terheket.
A lélekszám fokozatosan nő, 1588-ban csak az Ibrányi családnak 66 jobbágyportája virul. Új birtokosok a Jármyak és a Paksyak. Ez a fejlődés a XVII. században megtorpan.
A várkastélyban kóborló hajdúk tanyáztak, akik a falu és a környék lakosságát rabolták,
fosztogatták. A nehéz sors jó alapot adott az új, az ellenzékinek számító eszme terjedéséhez.
Már 1602-ben az egész falu áttért a kálvinista hitre, ezért az ibrányi templomot a kálvinisták
kőtemplomaként kezdték emlegetni. A szétdúlt várat Thököly fejedelem parancsára száz palánkfával erősitik meg. így válik alkalmassá arra, hogy a Rákóczi-szabadságharcban, annak
kibontakozásában komoly szerepet játsszon. A múzeumban láthatók a Rákóczi-szabadságharc fegyverei, nemcsak mint kegyeletes emlékei a kornak, de az elődök tényleges részvételének hiteles tárgyi bizonyítékai.
A XVII—XVIII. század fordulója táján Ibrányi László volt a község földesura. Bécsellenessége, rebellis beállítottsága a kurucok közé vitte, előbb Thököly ezeres-kapitánya volt,
majd Rákóczi tiszai átkelésének hírére várába gyűjtötte a Rákóczi-párti nemeseket (a Rákóczitól tartó, illetve paraszti seregétől félő megyei nemesség nagyobbik része a komoly erősségnek számító kisvárdai várba zárkózott), s csatlakozott a kuruc hadakhoz. Egy levélben, 1704.
január 1-én ezt írta: „Minden jobbágyim katonává löttenek." ő maga az 1705. évi jánosházi
csatában halt hősi halált. A labanc győzelem után a várat fölrobbantják.
A jobbágyság helyzete nem javult. A Mária Terézia Urbáriuma 13 örökös jobbágyot említ, 7 „szabadmenetelű" jobbágyot, 3 részletekkel rendelkezőt, de nem tesz említést a zsellérekről. Egy örökös jobbágy — Ménes János — kötelezettsége: 52 nap marhás robot két marhával, vagy ehelyett kézi szolgálat 104 nap, esztendőbeli árenda 1 Ft, tűzrevaló fa 1 szekér, fonyás (kosár) 6, kifőzött vay 1 (a mértékegység nem tűnik ki), kappany 2, csérke 2, tojás 12.
(A jobbágytelek 1 egész, szántóföld hold 28, ennek minősége pozsonyi mérőre 1/2, rét 10
hold. Ehhez járultak még különböző haszonvételi jogok: faluközösségi legelő, erdő nádas,
tavi halászat stb.)
Az 1848—49-es szabadságharcban közel félszáz ibrányi ember csatázott, akiknek nevét a
hálás utókor koszorúba fonja. A máig élő leggyakoribb nevek viselőinek ősei ők: Berecz, Ménes, Kató, Kiss, Kulcsár. Az 1848. évi jobbágyfelszabadítás nem oldotta meg a földkérdést,
sőt, a korábbi faluközösségi haszonvételekből is ki akarták zárni a volt jobbágyokat, illetve
zselléreket, pedig ezeknek egyedüli megélhetést ezek a jogok nyújtottak, mivel korábban telek
nélküliek voltak. Fekete János és Tar János 1861. februárjában folyamodványt küldött Ferenc Józsefhez, hogy tereltesse igazságos mederbe a tagosítást, akadályozza meg a jogaikból
való kiforgatást. (A 3000 holdat kitevő nádasból ezek a zsellérek 1000 holdat feltörtek, művelésre alkalmassá tettek, de az akkori két földesúr: Ibrányi Lajos és Lónyay Menyhért ezt a területet is kisajátította.) Intézkedés nem történt, ezért a parasztok március végén elfoglalták az
említett területet, elkezdték a vetést. A kirendelt pandúrokat a falu szélén kegyetlenül megverték. A zendülésnek a Helytartótanács által kirendelt katonaság vetett véget. (A nádlási jogra
1894-ben tett pontot a legfőbb törvényszék azzal, hogy az érintett földesúr a volt úrbéresek részére e jog fejében 2 kh földet köteles adni örök használatra.)
A rebellis hajlam úgy öröklődött nemzedékről nemzedékre, hogy azt nem mosta ki se a
medrébe kényszeritett Tisza, se a koronként kegyetlenül visszafelé igyekvő retorzió. Amikor
körülcsatornázta magát a falu, fölszabadított általa 3000 hold földet. Az ibrányi szegénység
azt a magáénak tudta. Hanem az akkori földbirtokos, Lónyai, a földfoglaló rebelliseket pan23

dúrokkal hajtotta volna le a temetőre forduló gazdag öntésföldekről. Az ibrányiak, férfiak,
asszonyok ásóra, vasvillára kapva megfutamították a Képere-hídnál történt ütközetben a puskásokat. Amire válaszul a hatalom egy század császári ulánus katonát ültetett a falu nyakára.
Rajta is tanyáztak egy évnél is tovább, így az erő oldalára fordult a jó termő terület. A népség
harmados kukoricát kaphatott rajta, s arathatott tizenkettedén. Ha jóba foglalta magát.
Azazhogy viselkedett a fönnálló hatalom igénye szerint. A nyomorúság dacára is népesedett
annyira a község, hogy nem tudott olyan csöndben létezni, hogy részes művelője legyen a
földnek. Bogárzott el Amerikába, más, néptelenebb tájakra. Nevüket, számaikat úgy őrzi Ibrány töpténelemtudata, akár az őket körülvevő, de a történelem viharában elsüllyedt falvak,
települések neveit. Talán a tagosításig dűlőnevekben rejtőztek még a Csűr, Esztár, Saccpart,
Gyalapár, Ub, Szut; Neméi, Szőcs, kazár vagy kun személynevekből helynevesült szómaradványaink, amelyeknek megfejtésére éppen az önérzetes ibrányi kutatások vetnek némi derengő fényt.
Németh Péter régész szófejtéséből izgalmas töredékekre lelhetünk, amely szerint Csűr
eredetileg bolgár-török méltóságnév, de besenyő törzsnévül is szolgált, valamint egyik kalandozás kori magyar vezér is viselte a följegyzések szerint. A Gyalapár tanyanévül megmaradt
szórögben pedig a kun ilapár bújkál, ami hős férfit jelentett a nyelvet használók köreiben.
A mezőgazdaság kapitalizálódása során a középparaszt elszegényedett, birtokát elárverezték, földje az ezerholdasokat gyarapította. A század végére a megművelhető földterület 62
százaléka alig tíz földesúr kezében összpontosult. Ilyen nyomás alatt 1894. március 1-én a községi képviselőtestület határozatot fogadott el az egyházpolitikai reform ügyében: „...teljes
szívből üdvözli és óhajtja, hogy az országban lakó összes polgárság vallási és nemzetiségi különbség nélkül, együtt ölelkezve örvendezhessen az eszmék teljes diadalának." Erről táviratban értesítették a budapesti liberális nagygyűlés elnökségét.
Ez a jórahajlás, az elvi liberalizmus nem oldott meg semmit. A föld utáni vágy olyan erősen élt az emberekben, hogy a Várkonyi-féle agrárszocialista tanok futótűzként terjedtek a
községben. 1898-ban Halász, Kótaj, Paszab és Bercel községek földművelő munkássága Ibrányban tartott gyűlést, ahol arról hoztak határozatot, hogy a földesúri önkénnyel szemben
egységesen lépnek fel, a munkavállalásokban nem licitálnak egymásra, a szegény és árva gyerekeket közös összefogással iskoláztatják. Itt a földosztás gondolata is felvetődött, de a terrortól való félelem még elfojtotta a jogos kívánságot.
Az első világháborúban Ibrányból 1050 férfi vett részt, hősi halált halt 149, megrokkant
60 ember. Csak 1919-ben nyílt lehetőség arra, hogy az évszázados vágyat kielégítsék. A megyében elsőként itt kezdtek földet osztani, erről az akkori megyei újság, a „Nyírvidék" külön
tudósításban számol be. De még a magot sem tudták a földbe dugni, már gazdát cserélt az ország. A községi direktórium tagjait elhurcolták, a vezetőket megbotozták. Nagy Imre, Kulcsár Mihály, Szász László, Varga Simon és Imre Balázs sorsa azonban nemcsak sajnálatot keltett, de bátorságra ösztönözte a földre éhes népet. Nem csoda, ha az akkori prédikátor arról
panaszkodik levelében, hogy nem érti a nyakas ibrányi fajtát! Egyházszolgája, a ma is élő
Szentesi András, nem volt hajlandó fehér zászlót vinni a templom tornyába, hogy a román katonákat a község megadásáról tájékoztassa.
A két világháború között alig növekedett a község lélekszáma. Aki csak tehette, kivándorolt innen, új hazát keresett Amerikában vagy Kanadában. 1920-ban 4831 lélek lakja Ibrányt,
azonban tíz éven belül a természetes szaporulat révén a statisztika már 6028 emberről ad számot. A község területe tízezer hold, de abból csak 7000 hold termő, az is nyolc nagybirtokos
kezén. Alig másfélezer holdon kellett volna eltengődjön közel ötezer ember. A megyében is
csak 12 olyan üzemféle működött, amely húsz munkásnál többet foglalkoztatott. A szociális
gondok vallási köntösben jelentkeznek, mint annyiszor a történelem folyamán. Az 1920-as
évek elején megalakult a felekezeten kívüliek szektája. Ugyanennek a konkrét ténynek visszamenőleges okozatai vannak, nemcsak az említett rebelliókra való hajlamban, de szellemi történések összegyülekezésében.
24

Dr. Jászai Józsefné 1979-ben írt szakdolgozata így beszéli el a kezdeteket:
„Az ibrányi református egyház kántortanítóját, Bandár Miklóst a századforduló idején
messze földön híres embernek ismerték. Faluja lakóinak műveltségéért sokat tett. Ő alapította
még a múlt században a művelődési kört, a könyvtárat. Kossuth eszméit tanítványaiba oltotta, azoknak az eszméknek továbbéléséért a lakosság körében tevékenykedett. De úgyis ismerték, mint az egyház vezető lelkészével szemben álló, annak meg nem hajló, konok-nyakas magyart. S ebben a szembenállásban az egyház híveinek nagy többsége mellette állt.
A kántortanító, id. Bandár Miklós, rengeteget olvasott. Egyik olvasmánya a spiritizmusról szólt. Az újdonság erejével ható ismeretek révén behatóbban kezdett foglalkozni a spiritizmus kérdéseivel...."Volt tanítványai közül néhányat meghívott magához, és spiritiszta szeanszszerűvé alakította az összejövetelt. Az embereket nagyon megfogta a misztikum, s az összejövetelek rendszeressé váltak. 1907. évben az egyik ilyen szeanszra áthívták a lelkészt is, aki az ott tapasztaltak alapján feljelentette a Bandár vezette „társaságot" a főszolgabírónál. A főszolgabíró megtiltotta a további összejöveteleket. Bandár Miklós kántortanító nemsokára meghalt. A spiritizmussal foglalkozók még néhányszor összejöttek más-más helyen, s „lélekidézéssel" foglalkoztak. Azonban néhányukban olyan aggály merült fel, hogy tevékenységük ellenkezik a Bibliában leírtakkal, s netán kárhozatra jutnak haláluk után. Ezért abbahagyták a spiritiszta tevékenységet, s bibliamagyarázattal kezdtek foglalkozni. Vezetőjük Szilágyi Ferenc és Berecz János volt. Egy alkalommal a református lelkész összekülönbözött Berecz Jánossal, s kizavarta
a helyiségből. Ettől kezdve a bibliamagyarázók abbahagyják a templomba járást, csak magánházaknál jönnek össze, s ezzel kezdetét veszi az egyháztól való elszakadási folyamat.
Az egyháztól való kiválásnak csak felszíni oka volt a dogmák értelmezése körül támadt
nézetkülönbség. Az igazi ok a kiválni akarók társadalmi és gazdasági mélypontra süllyedésében található. Ibrányban a református egyháznak közel 350 kh földje volt. Ennek egy része
lelkészi és kántori javadalom, de a nagyobbik részét az egyház tagjai harmados földként kapták meg az egyházi közgyűlés évenkénti döntése alapján. De csak „hitben hűséges és állhatatos", az egyházi adót pontosan fizetők kaphattak harmados földet. Az egyházi adó megfizetésére nagyon sokan képtelenek voltak. Ennek velejárója, hogy az adót ki nem fizetőt törölték a
teljes jogú egyháztagok közül: elvesztették szavazati jogukat az egyházi közgyűléseken. Jogfosztottá váltak. Gazdaságilag is teljesen kilátástalan helyzetbe kerültek. Munkát nem kaptak, harmados földhöz nem juthattak, családjuknak jóformán betévő falatjuk sem volt. Ez ellen a helyzet ellen lázadtak az érintettek, s egyházellenes magatartásuknak a századforduló tájékán Ibrányban eléggé elterjedt agrárszocialista megnyilatkozásokkal is hangot adtak.
A bibliamagyarázók tevékenységét az első világháború megszakította. A vezető férfiak
közül egyedül Berecz János maradt a faluban, a többiek elestek, eltűntek a fronton. Úgy nézett ki, hogy ügyük egyszer s mindenkorra lekerül a napirendről. Az 1918—19. évi forradalmi
események rövid időre felcsillantották a reményt a jogfosztott nincstelenekben, hogy mind
társadalmilag, mind gazdaságilag emberi életet élhetnek majd. Ez a reményük 1919 áprilisában a románok bevonulásával szertefoszlott, de a néhány hónapos emberi szabadság emléke a
későbbi években is elevenen élt bennük.
Az 1920-as évek elején Berecz Jánosnak segítője akadt a szervezésben Szilágyi Lászlóné
személyében. Az ő hatására a rokonságából több család belépett a szektába, s ez vonzó példaként hatva, létszámuk 1925-re már meghaladta a száz főt. S ezek korábban mind a református
egyház tagjai voltak. Az egyház irányítása ebben az időben igen labilis volt, ugyanis a vezető
lelkész, Nagy Lajos, megyei levéltáros is, így a hétköznapokat a megye székhelyén, Nyíregyházán töltötte, s csak vasárnapokon és ünnepnapokon tartózkodott Ibrányban a hívei között.
Az egyházat elhagyók létszámának növekedésében ez is szerepet játszott. Mikor a lelkész látta, hogy „széled a nyája", a hatósághoz fordult segítségért. A csendőrség is közbelépett, több
szektatagot brutálisan bántalmazott, majd bírósági eljárást kezdeményezett ellenük vallásgyalázás vádjával. A járásbíróság azonban fölmentette a több mint hetven vádlottat.
25

ÖRÖKSÉG

100 éve született Balázs Béla
VÖRÖS LÁSZLÓ

Balázs Béla odisszeája
Kötözzetek az ember
Testvéreim, ti süket
Kötözzetek az ember
Mert odaátról hallok

árbocához,
evezősök.
árbocához,
éneket.

Szögezzetek szögekkel
Mert engemet dalolnak
Szögezzetek szögekkel
Mert hazahívnak dalos

magatokhoz,
odaátról.
magatokhoz,
istenek.

A húszas évek legelején, emigrációjának kezdetén, az életforma- és szemléletváltás számára legviharosabb időszakában írta Odisszeusz cimű költeményét Balázs Béla. Ekkor vált a
leghevesebbé bensőjében az a küzdelem, ami előzőleg is mindig eleven volt gondolatvilágában, s ami munkásságának kezdettől fogva egyik központi (ha nem éppen a legcentrálisabb)
tárgyköre: a lírikus és a tömeg, az egyén és a közösség viszonyának dilemmája, és ezzel szoros
összefüggésben a művészi feladatvállalás értelmezésének a kérdése.
A vers jól sugározza azt az erőfeszítést, amellyel a választást megélte és a nem könnyű
döntéshez eljutott: embertestvéreihez esdekel, hogy kötözzék őt az ember árbocához és szögezzék magukhoz az embertársak, mert csábító a szirénhang, az istenkeresés és az individuum, az „úrmaga" szabadabbnak tetsző útja. Naplója is szépen tanúskodik erről a vívódásról.
Egyszer azt Írja, hogy „új versek új magányom érzése felől jönnek, magányosan a forradalomban is, az örökkévalóság kiölel az időből mégis. Ezüst havasok megállott csendje és a csillagok arany billentyűin az örökkévalóság muzsikája... Azt hiszem, a jövő héten szép verseket
fogok Írni, végre megint egyszer magamról. Űrmagamróll"; máskor ellenben — a kérdésekkel mindjárt a választ is megadva — ezt mondja: „Nem kell-e és lehet-e a költőnek máma
mégis megmarkolni valahogy és valahol a tömeget, mely ma porondon van, mint még soha (a
költőnek, aki mindig a legjobb krónikás). Szabad-e, lehet-e máma a magányos én kútjába tovább ásni? Nem kell-e talán ... az Énen túli élet muzsikáját lepárologtatni?" (Mindkét naplóidézet 1920-ból való.)
Az egyén vagy a közösség, a magány vállalása vagy értelmes föloldása, a bezárkózás vagy
a közügy szolgálata közti választáskényszer természetesen egyáltalán nem csak a fiatal Balázs
Bélára jellemző gond: korproblémáról van szó. A kapitalista társadalom elidegenedéssel
együtt járó s atomizáló tendenciájának talaján kialakult korérzés ez, hiszen „hideg, dologi vonatkozásokká, áru és pénz kapcsolatává alakított át minden személyes emberi viszonyt a tőkés
26

társadalom^ s a piac által szabályozott, eldologiasított lét nemcsak árfolyamokat és válságokat
termelt: kitermelte az emberi magárahagyotfság kínzó érzetét is. KUlön szigetnek tűnt minden
egyes ember, ahol hiába vágytak egymás felé a szétszórt életek, köztük húzódott a nagy idegenség, a végtelen tenger" — írja Király István Ady-könyvében. Az úgynevezett izolált én nyomasztó, de ugyanakkor megnyugtató megoldást nem egykönnyen kínáló helyzete ez, az „Ó,
jaj, az út lélektől lélekig!" érzése, melyet a kor minden valamire való költője átélt a maga
módján, s így vagy úgy feloldani is megpróbált.
A legmélyebben és művészileg a legmesszebbre jutón Ady Endre. Király István részletesen elemzi monográfiájában Ady magányérzetének komplexitását — a citoyenmagány, a művészmagány, az atomsorsmagány s az egzisztenciális magányosság változatait és összefonódását —, nyomon követi a vele való küzdelem ellentmondásos menetét, az eltévedtségérzés és a
küldetéshit különböző módozatait. Az árnyalt vizsgálódás eredményeként olyan összkép rajzolódik ki, hogy Adynál egyrészről mindvégig megmaradt az ambivalencia, másfelől azonban
jól kivehető az a tendencia is, hogy az érzelmi forradalmiság időszakában még inkább az individuumon levő hangsúly később egyre jobban áttevődött a népszolgálat, a népiségélmény oldalára.
A kettősség, de egyúttal mindjárt a benne megmutatkozó mozgalmasság, az éntől a mihez irányuló út jól látható a Király István által elemzett kulcsversekben is. A teljesség szándéka nélkül, pusztán illusztratív célzattal említve néhányat: jelen van Az Illés szekerén című költeményben a magányos szárnyalás szívszorító nagyszerűségének és vacogtató hidegségének,
„jég-útjának" képében; másutt a „fenség, Észak-fok, titok, idegenség" büszke elkülönülését
követő „Dé, jaj, nem tudok így maradni" fájdalmas panaszában s a „Szeretném, hogyha szeretnének" mélyről fakadó vágyában. A téli Magyarországban a verset elöntő fáradt szomorúság és az „Én s a magyar tanyák" azonosulást tartalmazó mozzanata testesíti meg az ambivalenciát; másutt a „Helóta nép, helóta költő" találkozásának tiszta örömét a „leskődő vérebek" frigyet, kötést hátráltató erői zavarják meg, a „Napot", a „gyönyörű eget" a „gonoszság fellege" fedi el; a Bujdosó kuruc rigmusában pedig a „Se barátom, se testvérem / Se bánatom, se reményem" testi-lelki egyedülségére a mégis morál helytállása, a „De így éltünk vitézmódra" harcvállalása, mint az egyedüli emberhez méltó életvitel felelt.
Adyról szólva elmulaszthatatlanul fontos kiemelni, hogy az az alapmező, amelyben ez a
bonyolult gondolati-érzelmi mozgás végbement, az Új versektől kezdve mindvégig a forradalmiság övezete volt. Ady lírájának éppen ez a fő megkülönböztető jegye ezen a téren is, mert
ha pusztán az egyén—közösség viszony alakulásának absztrakt menetét vesszük, akkor több
más költőnknél is hasonló folyamatot találunk.
A lírikus és a tömeg, az egyén és a közösség viszonyának kérdését Babits Mihály is mély
felelősségérzettel, mindig eleven és roppant érzékeny lelkiismerettel élte át. Magaemésztő magatartásának legmélyén az rejlik, hogy a problémát mind mennyiségi értelemben, mind intenzitásában Ady után a legerősebben s a legtöbb művészi eredménnyel ő küszködte végig. Lírájának egyik nagy értékét éppen az adja, hogy ebben sem tudott megelégedni olcsó és felszínes
megoldással. Vívódását, gondolati és érzelmi hullámzását jól lehet érzékelni, ha néhány olyan
verset szembesítünk, amelyek szélsőségesen feleselnek egymással.
„Az álmok sikos gyöngyeit / szorítsd, ki únod a valót: / himezz belőlük / fázó lelkedre
gyöngyös takarót" — írja akkori költészetére nagyon jellemző Hunyt szemmel... című versében 1906-ban, a valóság előtti szemet hunyás, a melengető álmokba takarózás, a költői illúziók birodalmába való menekülés és bezárkózás programjaként. Ezzel a régebbi önmagával
perlekedik Az óriások költögetése 1920-ban, amikor a hunyt szemmel élést vakságnak és önzésnek mondja, s velük szemben a valóság „eleven nyüzsgését" és az „isteni Látást" kívánja.
A vers zaklatott és önmagát biztató hangneme is jelzi, hogy a változás nem volt könnyű. Más
költemények összehasonlító vizsgálata szintén erről tanúskodik. „Gyűlöllek: távol légy, alacsony tömeg!" — írja első kötete első versének legelső sorában 1904-ben; 1917-ben viszont a
pusztán önérdeküket hajszolókról ezt mondja A jóság dalában :
27

Barátaim, mi mások vagyunk, halljatok:
mert velük élni nem tudunk, se pedig egymagunk,
csak a szenvedőkkel élhetünk, azokkal halhatunk.
1922-ben a Régen elzengtek Sappho napjai újabb fordulatról ad hírt. A mindenkori ars
poeticák egyik alapkérdésére, a „kinek szólsz, lélek?" mardosó és fölrázó kihívására nyugtalanul ugyan és az önvád remegésével a hangjában ekkor a kivonulás, a „légy sziget!" felszólításával válaszolt:
Óh kedvesem ! magunknak szól a dal.
Régen elzengtek Sappho napjai.
Csókolj! A líra meghat, és a bús
élet a kettes csöndbe menekül.
Minderről azonban még van más szava is. Négy évvel később az alacsony tömeget megvető fensőbbségérzet s a millió testvér jajszavának megszólaltatásáról, mint költői programról
vallott elutasítás helyett már éppen értük szól Cigány a siralomházban című költeményében, a
sokaságért, a szegényekért:
Nem magamért sírok én: testvérem van millió
és a legtöbb oly szegény, oly szegény,
még álmából sem ismeri ami jó.
Keresztury Dezső is hangsúlyozza esszéjében, hogy „a.műveltség, a világirodalom elvont,
áttételes művészi élményeit felváltották a személyes élet és az emberközösség forró, aktuális
élményei ... Ez persze a végeredmény; az út nemegyszer éles kanyarulatokkal vezet el az ormokhoz." Babits reprezentatív versei — A lírikus epilógjátói a Jónás könyvéig — valóban ezt
a fokozatos, noha kitérőkkel tarkított hangsúlyáttevődést testesítik meg az énről a mire, az
egyénről a közösségre.
Az elvont sémát tekintve Juhász Gyula útja is Adyéhoz hasonló. Az egyéniségkultusz és
kollektivitás dilemmáját pályakezdő éveiben éli át a leghevesebben, döntően etikai problémaként, a nietzschei és a tolsztoji elvek konfliktusán keresztül. Az élet hegyén című versében á
harc még eldöntetlen, Jézus és Zaratusztra egyformán győztes is meg vesztes is kettejük párbeszédében. A megoldást a két elv egyesítésében véli föllelni, de már a közösség—eszme talaján:
„Egyén és társadalom ... csupán egy szilárd, egyetemes elv alapján élhet és fejlődhetik: az emberi szolidaritás alapján ... A jövő fejlődés bizonyára elősegíti az emberideál lehető kialakulását, azét az ideálét, aki tolsztoji szeretettel öleli magához az embert és nietzschei öntudattal
akarja az életet" — írja éppen Nietzschéről szóló cikkében. S bár Nietzsche iránti csodálata
élete végéig megmarad, a küzdelem rövidesen végérvényesen eldől Tolsztoj javára: „Az intelligencia fagyos orma nagyon szomorú, nagyon keserves menedék az emberiség legnagyobbjainak is. ... A nagy magányok és mély elcsüggedések óráiban kell éreznie a legnagyobbnak is,
hogy mennyire egyedül van a társai, a testvérei, a többi emberek nélkül. És kell éreznie az
igazságát annak, hogy szeressük egymást, hogy jobbak legyünk, hogy szebbek legyünk, hogy
boldogabbak legyünk. Az emberi szolidaritás ez egyedül üdvözítő igéit Tolsztoj Leó hirdeti a
legszentebb hévvel Krisztus után a küzdő, vergődő emberiségnek." Lírája ettől kezdve alapvetően közösségi szellemű, a „Minden szerelmet most rád pazarolva / Szeretlek nép, munkás és
szenvedő" hangján szól, eljutva a forradalom akarásáig és cselekvő támogatásáig, szolidaritáseszméjében azonban a döntően evilági-társadalmi indítékok mellett mindvégig meghúzódik
a tolsztoji és evangéliumi szeretettan ösztönzése is.
Kosztolányi Dezső útja másféle állomásokon vezet keresztül. „Sok a kettő, de több az
egy" — hirdeti „az önimádat büszke heverőjén" fekve Költő a huszadik században című ver28

sében; a „bamba tömegből visszahúzódó, / trón magasában egyedül élő, / koldus
imperátor"-t dicsőíti a Marcus Aureliusban. A tömeg számára kényszerű és riasztó közeg,
mely eltávolíthatatlanul körülveszi:
Tömeg, egyforma mindig, bárhogy nevezzenek,
Álmomban is hallom a hangod az éjfél süket partján,
s látom
hatalmas bálvány arcodat, tétova-gyors mozdulataid,
rémítve magányom, melybe csupán az én szívem
templomi csengője csenget,
és megtelek keserű, kiabáló kétségbeeséssel,
mert teveled múlik el s teveled dübörög tova
a céltalan élet.
(Tömeg)
Nyers és erőszakos, vad ösztönöktől vezérelt massza a tömeg a Politika című versben is,
de a vele közösséget vállalni nem tudás s az ebből adódó magára maradottság itt egyáltalán
nem gőgös tiltakozás és fölényes elzárkózás formájában kap hangot, hanem panaszos fájdalomként :
Most már nem tudok elaludni, de ébren lenni sem,
félek az éjben és félek a fényben,
jajgatva tusakszom, gyűlöljek, szeressek?
Ha pedig valaki kérdi, hogy mily párthoz tartozom,
úgy nézek rá, mint ki idegen csillagról való.
Egyedül megyek az utcán.
Lehajtom a fejem és sírok.
Ez a magatartás érteti meg, hogy a „négy fal között" attitűdje a kínzó magányérzet elemeit is tartalmazta s ebből eredően egy olyan nyitottságot, amely részvéttel és megértéssel fordult az egyszerű kisemberek élete és sorsa, egyáltalán az emberi élet sokszor szürkeségben
megbúvó értékei és csodái felé, mint például A kalauz, a Szegények, a Szeretet, az Özvegy a
villamosban, a Gépírókisasszony című versekben és a Számadás kötet nagy költeményeiben,
prózai művei legjavában, vagy az Óén szeretem a bús pesti népet soraiban: „Bármerre mennék, ide visszatérnék, / bármerre szállnék, átkozott, szegény nép, / a gondodat kiáltaná a
szám."
Tóth Árpádnak csaknem egész költészete a kínzó magány halkká tompított kidalolása, a
„Küldözzük a szem csüggedt sugarát, / S köztünk a roppant, jeges űr lakik." bánata. Első
költői időszakának még a legtipikusabb vershelyzete is ebből a tárgykörből való: a magányosan kószáló vagy üldögélő költő alakja van jelen benne, aki lelki árvaságát fájlalja (például
Tavaszi elégia, Séta az alkonyatban, Őszi alkonyat, Orfeumi elégia). Ő az egyén—tömeg dilemmát ritkán ütközteti össze közvetlenül, de lírájának nagy része a probléma megoldatlansága miatti bánata, a társakra találás nehézsége:
Mért élek én — s boldog mért nem vagyok ?
Mért fáj ez örök, tűnődve kuporgó
Magány ? — és máskor mégis mért sajog
Magányért lelkem ?
(Október)
29

A rá jellemző finom visszafogottsággal, csöndes érzékenységgel, erősebb hangütések és
hevesebb érzelmi tusák nélkül is szépen kirajzolódik végül mégis az a folyamat, hogy — Kardos Lászlót idézve — „egyéni bújától a »szent haza» gondjai felé fordult", a közösségi érdek
felismerése és megszólaltatása egyre jobban átszövi költészetét, kezdve már az olyan viszony-,
lag korai nagy versétől, mint az Invokáció Csokonai Vitéz Mihályhoz. Egyik legszebb költeményében pedig (Egy régi ház előtt) már szinte babitsi zaklatottsággal vívódja végig a régi ház
láttán az „Itt volna élni jó ... nyomom ne is keressék" exodusának, a költői álmokba menekülésnek és a szomorú valóság nyílt színvallásra késztető felelős állásfoglalásának alternatíváját,
amelyben számára (1917-ben vagyunk!) a költői látomás sem lehet más, mint a „lihegő és
korcs Ma" ellenében a „vár miránk egy szebb lét tiszta orma" hite, az egyetemes emberi felemelkedés távlata melletti vallomás.
*

Erre a futólagos áttekintésre nemcsak azért volt szükségünk, hogy tárgyunk korérzés voltát igazoljuk s a Nyugat első nemzedéke legjelentősebb költőinek jellegzetességeit tömören felvázoljuk, hanem azért is, hogy majd jobban érzékelhető legyen: a hasonlóságok mellett miben eltérő hozzájuk képest az egyén—közösség dilemma megélése és művészi megvalósulása
Balázs Bélánál. A Balázsról szóló szakirodalom lényegében egyöntetűen és teljes joggal két sajátos vonást emel ki. Először azt, hogy a fiatal Balázs Béla jellegzetes művészi-lírai mezője,
színtere az örökös vándorlás, a mindig útonlét a két pólus közt, az Éntől az Énen túlihoz, legyen az szerelem, barátság, isten vagy valamilyen emberközösség; s másodszor, hogy egész
pályaképét tekintve ő tette meg a legnagyobb és legradikálisabb fordulatot — Szabolcsi Miklóssal szólva — a művész magányából a közösségi ember felé.
A fiatal Balázs Béla legjellemzőbb lélekállapota és legtipikusabb vershelyzete valóban a
szüntelen vándorlás, a permanens mozgalmasság. Elég csak találó kötetcímeire (A vándor
énekel, Tristan hajóján), cikluscímeire (Országúton, Itt az utak elmerülnek) hivatkozni. Adynál és a többieknél minden hányódás és ambivalencia ellenére vannak nyugvópontok, vívódásukban a viszonylagos megállapodottság is jelenlevő. Náluk nemcsak a köztes tartomány járódik be és térképeződik fel, hanem külön-külön a két végpont is, és gyakran, amikor már berendezkedni látszanak a magányba zártságban vagy a kollektívum abszolút érvényű vállalásában, épp az elmélyültebb belehelyezkedés, átélés szít újból és újból hiányérzetéket is, és késztet visszalendülni a másikhoz.
Balázs Béla első két verskötetében a lét legfőbb tartalma az állandó vándorlás tartós megérkezés nélkül, az örökös keresés a megtalálás nélkül:
Titok marad a dolgok minden titka.
Mert minden út és minden végtelen.
És mindig elhágy valamit a lélek
Cserélve utat úttal untalan.
(Mert minden út)
S ha nem az Én halad a végtelen úton, a mozdulatlan lelken kívüli világ lendül mozgásba, illan
folyton tova megfoghatatlanul és megállíthatatlanul. Mindegy, így is, úgy is elérhetetlen lesz
ember az embernek:

30

Soha téged ölelőket,
Nem látsz te csak elmenőket
Egyedül vagy, egyedül vagy.
De ajtódat nyitogatják,
Csak távozók nyitogatják.
Üres szobád önti őket.
(Árgirus)

Nem kivétel ez alól még a férfit és a nőt olyan elemi erővel egymás felé hajtó érzelem se,
mint a szerelem. A Balázs első verskötetét elemző ifjú Lukács „a szerelem tragédiájának"
mondja ezt. „A kör újból bezárult, a falak, amelyek az embereket egymástól elválasztották,
ismét magasra merednek közöttük. Minden hiába. Örökre elérhetetlen a férfi az asszonynak,
és az asszony a férfinak" — Írja, és bár teljesen indokoltan azt mondja, hogy e fájdalmas „hiába" érzése Balázs minden szerelmes versében megvan, közvetlenül bizonyára a Nem férsz közelebb címűre utalt:
Hiába. Túlsókat álmodtam rólad.
Hiába tartlak most karomba zárva
ölelhetsz, csókolhatsz, mindhiába!
Nem férsz közelebb.
Az istenhez való viszonyában sem a nagyon gyakran megszólított „Uram" mint misztikus
lény a fontos, hanem maga az istenkeresés. „A nagy bujósdi életre, halálra", ahogy Tristan
hajóján című versében kapcsolatukat jellemezte, amelyben éppúgy helyénvaló a kérdés, mint
a szerelemben: „Te keressz engem, mondd, vagy én kereslek?" S ahol a hozzá való kötődést
legjobban a „Lásd, térdenállva nevetlek, Uram" paradoxona fejezheti ki.
A fiatal Balázs Béla világnézetének, benne művészetszemléletének alakulására leginkább
ható filozófiai és irodalmi inspirációkat többen áttekintették már — mindenekelőtt és legalaposabban Fehér Ferenc és Komlós Aladár —, kiemelve az életfilozófia Lukácstól is ösztönzött
Dilthey- és Simmel-élményét, valamint a szimbolizmus erős befolyását; de mindjárt azt is,
hogy Balázs ezt a szellemi indíttatást hogyan s mennyiben értelmezte sajátosan és adaptálta jórészt termékenyítően akkori munkásságában. Innét érthető, hogy találó önjellemzése szerint
„mindentől idegen vándorélete" szükségszerű, és a titokkeresés a mozgatója.
Titok minden ember, titok a köztük formálódó kapcsolat, titokzatos a mindenség és az
isten is. A folytonos vándorúton feltáruló új látómezővel mindig új és új titok bukkan fel:
De új szobákban új embertitok.
És új ablakot új tájra nyitok.
(Születésnapi stanzák)
Az én éppúgy ismeretlen, mint ahogy kifürkészhetetlen az Énen túli terrénum is, csak az örökös keresés a bizonyosság, a változatlan lényeg. A fiatal Balázs lírájában feltűnően sok kérdőmondat ennek a lelki beállítottságnak nagyon adekvát formai megfelelője:
Mért vagyok idelent egyedül én csak?
Párja van mindnek. Senki se vár rám.
Ki vagyok én ?
Ki az én párom ?
Kellek-e magányos bujdosó, Isten ?
(Noctivigillia Veneris)
Még a szeretett nő is csupa kérdést hív elő, annyira rejtélyes, ismeretlen: „Nem értelek. / Te
asszony mondd, hol van a te hazád? / Mit akartok?" (Tavi nokturnó.)
Ha mindkét végpont, a start és a cél is titokzatos, homályban levő, révbe érni nem lehet.
Balázs nem is tud végérvényesen megérkezni és kikötni, csak látszólagosan. Mert amikor elérkezettnek tűnik a várt megnyugvás, az áhított eredmény, a vándorlás vége (például Mert
messziről jön az este, Lásd itt vagyok), a vers mélyebb rétegeiben mindig ott kísért a „de meddig?" nyugtalanító érzése, amint azt Radnóti Sándor meggyőző érveléssel bizonyítja elemzé31

seiben. Máskor pedig mihelyt fölsejlik a közeli célba érkezés, az legtöbbször a halál, az elmúlás képével társul: „Az életútról is hamar letérek / S az utak végén van csak felelet." (Mert
minden út) Balázs Béla egyik legszebb verse, a Meg kell halnom itt gyönyörű példája ennek:
Én nem tudom kik vagytok emberek.
Én nem szeretlek, nem kerestelek.
Csukott ajtótok két öklömtől véres
És küszöbötök az ajkamtól véres.
Eresszetek be: meg kell halnom itt.

v

Ne kérdjétek ki küldött. Nem tudom.
Jaj, elfeledtem a hosszú úton.
De hajtó ostor suhogósa hajtott
S csodálva hallom hangomban a hangot,
Hogy néktek szól s hogy meg kell halnom itt.
Azért is nagy vers ez, mert benne van paradoxonaiban a lehetetlen mindenre elszánt heroikus megkísértése, a véresen komoly elhatározás végigjárni az utat és meglelni az embertársakat bármilyen áron is. A fiatal Balázs Bélánál feloldhatatlan lelki tusa ez, de éppen ez teszi
oly szenvedélyes izzásává és lendületessé legjobb verseit, itatja át folytonos lélekőrlődéssel
magányérzetét. Pedig olyan egyszerűnek tűnik minden: „Egyedül vagy, egyedül vagy" —
hangzik sokszor a mélyről fölcsukló panasz nála, nem csupán verseiben, hanem más műfajú
írásaiban is. „Az agyak értik egymást, a szívek érzik egymást. — Csak kezet kell nyújtani. —
És nekiütközünk a falnak. Mint a méh az ablaknak. — Fejjel neki. — Újra, meg újra, meg újra! Mért?! Mért?! — kérdezi Miklós a Halálos fiatalság című drámában. „Mert be vagyunk
zárva csigaházainkba" — válaszolja Lublóy. „Nem szabad az embereket ennyire magukra
hagyni!" — nyöszörgi Sternberg Ágota a Lehetetlen emberek című regényben. „Két ember
egymás mellett ül... hidat kell verni... szavakat mondunk ... keressük egymást... érintkezünk
...de éppen ez érezteti különvalóságunkat. Minél titokzatosabb az érintkezés, annál jobban
érződik az a távolság, ami lélek és lélek között van. Áttörhetetlen magányomat érzem" —
mondja Dialógus a dialógusról című írásában, megelőlegezve a „lélektől lélekig" Tóth Árpád-i
jajszavát, mint ahogy ezt teszi a csillagkép esetében is már első verskötetében: „Nincsen oly
távol / Csillag egymástól / Mint két emberlélek." (Cantate.)
Nagyon jellemző, hogy irodalomtörténetében Szerb Antal kitűnő érzékkel és lényeglátással a Balázs Béláról szóló rövid részletben éppen abból a versből idéz, amely nemcsak Balázs
legszebb költeményei közül való, hanem sajátosan önmarcangoló magányérzetének is egyik
legművészibb megszólaltatója:
Kiáltanék: hej, itt is van egy ember!
Most oda, oda kellene, hogy menjek,
Hogy megérintsem simogató kézzel
És kérdezzem: te is sírtál az éjjel ?
Kaptál-e csókot?
Kiáltanék: én is hordom a titkot.
De rám néz s messze partok köde lebben.
Hiába úgyis. El nem érjük szóval.
Köszöntjük egymást néma lobogóval:
Itt is van ember.
(Egy arc komoly)
32

Ha az ifjú Balázs Béla verseinek szókincséből költői szótárt készítenénk, akkor a leltározás eredményekérit a már említett vándor(lás), út, titok, egyedüllét mellett a mennyiségileg és
minőségileg is meghatározó szórétegben föltétlenül ilyeneket találnánk: köd, homály,
árny(ék), messze(ség), álom, éjszaka, sötét, barlang, idegen, örök(re), végtelen, minden(ség),
tenger, világ; jellemző a számnevek közül a száz, az ezer és a millió (például „Ki énekelte?
Hány száz éve annak?", „Ezer évnek álma, árnya", „Ezer napból ezer énem", „Millió álomtól izzó lett az éj kint", „Millió ablak és millió lélek"); a határozatlan névmások és határozószók sokasága (például „Valahol elmentünk valami mellett", „Valamire vágyom, valahová
vágyom") — vagyis csupa olyant, amely e líra lényegét képező tartalmi rejtelmességet, titokzatosságot, sajátos misztikumot, meghatározatlanságot, kontúrnélküliséget a formarétegekben
adekvátan tudja megtestesíteni. A kérdőmondatok előzőekben már érintett halmozása és a
paradoxonok kedvelése mellett a titokkeresés Balázs Béla-i költészetének ez a legszembetűnőbb stiláris vetülete. A mondandó és a forma közhelyszerűen emlegetni szokott harmóniája.
Annak a művészi világszemléletnek megvalósulása, amit már huszonegy éveseri nagyon pontosan tudatosított naplójában: „Egy titokzatos, sötét rengetegben vándorlunk, egy nagy karaván. Nem tudjuk, hol vagyunk, hová megyünk. Csak azt látjuk, új és új alakok jelennek meg
köztünk folyton, és folyton tűnnek el alakok közülünk."
Gondolatmenetünkben ezen a ponton kell nyomatékkal szólni az egyén-közösség dilemma átélésének Balázsnál már említett két fontos egyéni jegye (az örök vándorlásérzet, majd
később a gyökeres változás) mellett egy harmadik specifikumról is, amit érzésünk szerint
mindeddig nem hangsúlyoztak kellőképpen, pedig legalábbis egyenrangú amazokkal, sőt éppen ez a különleges összekötő kapocs a másik kettő között. Ez magyarázza meg (persze több
más ok mellett), hogy az akkori jelentős magyar írók közül nemcsak a legradikálisabb és
aránylag leghirtelenebb fordulatot hajtotta ő végre, hanem eközben a legnagyobb vargabetűt
írta le.
Előző idézeteinkből és a legjellemzőbb stílusjegyek felvázolásából is kitűnhetett, hogy
művészként mennyire légiesen, absztraháltan élte meg és szenvedte végig a magányérzés gyötrelmes stációit. Pontosan annak az akkori elvének megfelelően, hogy „nincs más esemény,
mint ami a lélekben történik". Első két verseskötetében viszonylag közvetlen társadalmi vonatkozás értelmezésünk szerint mindössze egyetlen egyszer fordul elő, a Regös prológusa (más
kiadásokban A közönségnek) című költeményében: „Az világ kint haddal tele." (Ám ez is
rögtön így folytatódik: „De nem abba halunk bele / Urak, asszonyságok.)" Művészként magyar kortársai közül a magányproblémát a társadalmi viszonyoktól legszélsőségesebben elvonatkoztatva, legsterilebben lélekélménynek a fiatal Balázs Béla élte és küszködte meg. Lukács
is kitér arra — 191 l-ben még érthetően elismeréssel —, hogy „minden száraz és merev plasztika" hiányzik ebből a lírából, Komlós Aladár pedig roppant találóan „desztillált lelkiségről"
beszél Balázs 1918 előtti időszakáról szólva.
Valóban erről van szó: a külső valóság és a lélek közötti közvetítések teljesen eltűntek
nála. Aminek volt előnye is, mindenekfölött az a modern filozofikusság, amit nem véletlenül
üdvözölt és támogatott olyan pártolólag Lukács György. De a veszély szintén nagy volt, mert
a „hajtó ostor suhogása hajtotta" nemes indítékoktól vezérelve és jószándékúan az emberek
felé, ezért elvileg és potenciálisan adva volt a készség, hogy egy, az életet sarkaiból kifordító,
kiemelkedően nagy világesemény szintén közvetítések nélkül, elvontan moralizálva a másik
végletbe lendítse. Ez történt a világháború kitörésével, s míg előbb Balázsnál a lélek szublimálta az életet, most a nyers valóság fogta — szintén átmenetek nélkül — rabságába a lelket.
Ráadásul egy alantas valóság, egy rossz ügyért lelkesedő tömeg.
Kétszeresen is törés, szervetlen fejlődés volt ez Balázs Béla pályáján. Először munkásságának progresszivitását tekintve, mert kétségen kívül igaza van, amikor 1945 augusztusában,
röviddel emigrációjából való hazatérte után így tekint vissza ifjúkori énjére: „Mit jelentettek
ifjúkorom zengő fájdalmai? Mi volt a »vágy vágyódása vágyra?« Ki volt amaz örök, idegen
vándor, akinek »minden út és minden végtelen« ? Mi volt az a lebegő »ködélet«, melynek lé3 Tiszatáj

33

nyegtelensége mögé csak azért vetített Istent vágyam, mert valahol valami valóságnak mégis
kelletett lennie? Bizony, lázadás volt ez a környező világ üressége és irrealitása ellen. Elégedetlenség volt, mely világfájdalommá lett..." De hátraarc volt háború eleji magatartása s főleg
annak megideologizálása világ- és művészetszemléletében is. A tartalmat nézve, mert pusztán
a külső keretekben még logikusnak is tűnhet ez.
Az alapkérdés számára tudniillik itt is az Én és az Énen túli tartomány viszonya; egy új,
addig tényleg soha nem volt világhelyzetben a magányprobléma újjáélése és újraértékelése,
szubjektive jóakaratú föloldási igénye felől jut el ekkor egy objektíve tévesztett válaszhoz. Az
addig a magányt döntően lepárolt lélekélményként tudatosító Balázs most egy csapásra a valóságos emberközösségben véli megtalálni a titok megfejtését. „A szenvedésükből vedd ki a részed, mert ez az egyetlen közösség! Menj és szenvedj te is!" — adja ki önmagának a jelszót
Dosztojevszkij nyomán a háborúba önként jelentkező Balázs Béla, de egészen más értelemmel. Nagyon érdekes nyomon követni Lélek a háborúban című könyvében, hogy miként akar
több ízben is antinómiákat összebékíteni. Megint csak az énről és a tömegről van szó. Van,
amikor a közösségbe való teljes beleolvadást hangoztatja: „A zászlóalj rámnőtt és idegeim
egy zászlóaljnyi felületen éreznek ... És akaratunk, kilencszázhatvan egyéni akarat, organizálódik akkor eggyé, hogy ezt bírja. így szűnik meg az Én. És ez nem ijesztő." Néhány oldallal
később talán még tanulságosabb a szöveg: „A háború lehántotta rólunk az összes felületkülönbségeket és kipreparálta alóla, mint finom, lüktető, érzékeny lényt, a lélek egyéni sajátságát. Ezért a látványért érdemes élni."
Van valami döbbenetes abban, hogy a lélek egyéni sajátságának megszűnését föllelni vélő
Balázs szinte ujjongva üdvözli ezt a tényt. De ugyanennek a könyvének más helyein már egészen mást mond. „Nem a háborúról van itt szó, hanem az én nagy magányosságom próbájáról." — Mert meg kell váltanom magányomhoz a jogot. Majd ha megtettem a legtöbbet, amit
ember a közösségért tehet, ha felkínáltam életemet háborújában, akkor utána, mondhatom
esetleg: most pedig alászolgája."
Egy másik ellentét illuzórikus feloldásának kísérlete az egymással szemben álló ellenségek
testvériségének hirdetése, megint csak az elvont szolidaritás alapján. A hercegnővel folytatott
csendes, esti dialógusában azt mondja, hogy „a tízmillió orosszal és szerbbel és nem tudom
mennyi franciával is szolidáris akarok lenni, mikor közös harctéren közös szenvedést osztok
meg velük." De még ennél is tovább megy, amikor a szenvedésben és egyenlő halálesélyben
megvalósuló, az ezen alapuló jövőbeli kollektív népszeretet eszméjét felvázolja: „A közös halál árnyékában nem lehet gyűlölni az ellenfelet. A háború az egyetlen lehetősége annak, hogy
ellenséges népet megszeressünk. A háború a népek egyetlen érintkezési formája. Békében csak
egyének érintkeznek."
Jól látható, hogy ezekben a nézetekben is a közvetítéseknek ugyanazon hiánya található
meg, mint előző éveinek lírájában. Az egyén és a közösség nem dialektikus együttesben él, hanem elvont keretekben létezik az általa képviselt tartalmi értékektől teljesen függetlenül, s végeredményben egyik a másikkal szemben áll, pontosabban mondva az egyik többé vagy kevésbé kiszorítja a másikat.
Mindamellett Balázs Béla világháborús kitérője az emberi szolidaritás eszményének hitében egyáltalán nem volt zsákutca. Az életben, és benne mindenekelőtt a művészet szférájában
nem ritkán adódnak olyan „meglepetések", látszólagos logikátlanságok, amikor a fejlemények másfélék lesznek, mint amilyenek elvárhatók. Ez történt Balázs Bélánál is. Levonta világháborús vargabetűjének tanulságait, 1938-as visszatekintése jól dokumentálja ezt: „Ám
éppen ezt az idealizált, egocentrikus magányt (melybe a művészetem is belefulladt volna
előbb-utóbb) a háború megbontotta... A fél emberiség roppant tömegszenvedése kihúzott
egyelőre igen komfortábilis magányomból... Kihúzott az erkölcsi érzés erejével... Bármilyen
ostobaság volt is hát az én háborúba menésem, akkor mégis ez volt az első lépés, mely egy
alapvető tévedésből kifelé vezetett. Mert ez volt az első emberi felütközése bennem az emberi
szolidaritás, a társadalmi felelős kötelezettség érzésének. Ezután már nekem nem kellett
34

egyéb, mint megtudni és megérezni, mi a helyes emberi szolidaritás, és mi az igazi társadalmi
közösség."
Odisszeája azonban ekkor sem ért véget. Bécsi időszaka első felének, a húszas évek elejének naplójegyzetei szépen mutatják, milyen tudatosan vetett számot addigi művészi és emberi
életútjával s mérte fel a „hogyan tovább?" szubjektív és objektív parancsait és lehetőségeit.
A központi kérdés ekkor is az egyén-közösség problémája volt a számára. Naplója tanúsítja,
hogy a húszas évek kezdetén, tehát éppen a fordulóponton milyen hősies erőfeszítéseket tett a
magány-kollektívum alternatíva új típusú, kommunista megjelenésének elméleti tisztázására
és művészi realizálására. A számos kínálkozó naplórészletből csak néhányat idézhetünk mutatóba. 1921 áprilisában: „Az individualizmus sorsáról van szó, az egyéni lélek jelentőségéről
máma. Hogyan viszonylunk mi és gondolataink történelemhez és párthoz? ... A másik probléma: az individuális etika (Kirkegaard), mai eddig fejlődési vonalunk vitt minket oda, hogy
átadjuk magunkat egy mozgalomnak, amely ezt az individuális etikát kizárja. Két fejlődési
vonalról van szó az emberiségben. Az osztályok evolúciója és az egyéni léleké egymástól teljesen külön-külön utakon is járhatnak, és egymást keresztezték bennünk. De kettő maradt. Ha
mi lemondunk etikánkról, ez lesz a »legetikusabb« cselekedetünk — ebben az esetben. Van-e
szintézis a jövendőben? Hiszem."
Balázs Béla jól tudta, hogy „hosszú még a lélek útja" addig, amíg „azt az egy embert...
és benne a közös lelket, mely átitatja" úgy tudja ábrázolni, ahogyan szeretné. Harminchatodik születésnapján számadást készített: „Micsoda leltárt tudnék csinálni magamról? A kommunizmus legmélyebb metafizikája szívemben — nem az, ami szociológia és politika benne:
az etika és a lélek felszabadulása. Talán elég nagy feszítőerővel, hogy az új poézis forrása lehessen." Meg akarta rajzolni „a nyitva élő ember világát, a mindén társadalmi megnyomorítás
alól felszabadított lélekét", de mindjárt kételkedett is saját erejében: „Ezt kiénekelni! Ezt kellene! És szomorú vagyok, mert abban nem mindig hiszek, hogy ezt meg tudom-e majd
csinálni."
Szándéka elméleti munkáiban vált legjobban valóra. A művésznek túlságosan gyors és túl
nagy volt a váltás, főként költészetében hagyott ez nyomot. A Nyugat első nemzedékének
többi költői a magány—közösség dilemmát kezdettől fogva életszerűbben élték át és emelték
lírájukba, művük sokkal szervesebben növekedett. Balázsnál a „desztillált lélek" és a valóságos élet közösségi tartalma nem tudott művészi egységgé ötvöződni, a belső érés nem engedelmeskedett mindenben a jó szándékkal akart és sokszor mesterségesen túlhajszolt törekvéseinek. Ezzel együtt már maga az erőfeszítés is tiszteletre méltó s még inkább, hogy az új művészi
kibontakozást jó úton kereste. „Van-e szintézis a jövendőben?" Az Álmodó ifjúság, ez a kiemelkedően nagy mű bizonyitja, hogy lett volna Balázs Béla számára is.

Balázs Béla öt levele s egy verse
i.
A Móra Ferenc Múzeum irodalomtörténeti gyűjteménye — Eisner Manó (1884—1959)
szegedi ügyvéd ajándékaként — 55 905/1—3. szám alatt őrzi a fiatal Balázs Béla (akkor még
Bauer Herbert) négy levelét. (Terjedelmi okból itt most hármat közlünk.) A címzett mindegyik esetben maga az ajándékozó volt, kiléte így teljesen bizonyos. Minden egyéb azonban —
így a levelek keletkezési helye, ideje — annál bizonytalanabb; Balázs egyiket sem keltezte, sőt
3*

35

a négy levélből kettő ráadásul csonka is. Egynek az eleje (első foliója), egynek a vége (utolsó
foliója) hiányzik. S a datáláshoz szükséges külső fogódzóink is bizonytalanok.
Hogy korai, Balázs Béla első alkotói korszakából való levelekről van szó, mégis nagy valószínűséggel állítható. Erre vall a levelek írásképe, amely még csak haloványan, nyomokban
mutatja a kiforrott író oly jellegzetes duktusát, s erre vall a címzett személye is. Eisner Manó
ugyanis Szegeden, a gimnázium utolsó éveiben volt Balázzsal kapcsolatban, s barátságuk is,
amennyire megállapítható, ekkor, a század első éveiben volt a legintenzívebb. Balázs ugyanis
1902 őszétől, pesti egyetemistáskodása kezdetétől — Kodály, Szabó Dezső, majd Bartók és
Lukács György közelébe jutva — viszonylag gyorsan eltávolodott kamaszkori barátjától. Eisner pedig — műkedvelő költőként, majd jogászként — mindinkább elmaradt Balázs intellektuális fejlődésétől s szellemi tájékozódásaitól. A közelebbi meghatározás azonban nehéz.
Két levél (55 905/3. és 55 905/2.) jól kivehetően egymás után íródott, s ezek, mint kikövetkeztető, Lőcsefürdőn, közvetlenül Balázs érettségije után, tehát 1902 nyarán keletkeztek.
A korábbi, ceruzával írott s csak csonkán fönnmaradt levél egy helye legalábbis az érettségire
utal: „az én szegedi fárasztó munkám és az az után következő izgalmak után" — írja egy félmondatban Balázs. A későbbi, de bizonyosan ez után, evvel kapcsolatban keletkezett másik
levél ezt teljesen megerősíti, hisz közelgő elválásukra, egyetemre kerülésükre utal.
A harmadik levél bizonyosan az előbbiek után, már Budapesten, s valamikor 1902 őszén
keletkezett. E jelzet nélküli (nyilván, valamely másik levél részének hitt) levél ugyanis már az
egyetemre utal. Az is bizonyos, hogy karácsony előtt íródott (mert Balázs a karácsonyi szünettel kapcsolatos terveiről ír bene), s az is, hogy az első egyetemi félév idejéből való, mert írónk
görög (külön) érettségije még nem volt meg. De ha tévednénk, s a levél nem 1902 őszén íródott, 1903 őszénél akkor sem későbbi. A Löw Eszterről készült képre tett utalás bizonyossá teszi, hogy a levél a kép Eisner Manótól való megszerzése (1903 novembere) előtt íródott. (Vö.
Balázs Bélá: Napló I. Bp. 1982. 7.)
A levelek viszonylagos időrendje tehát ez:

•

[Lőcsefürdő, 1902 június]
Édes, kedves Manókám!
Ugye Lőcsefüredről beszéljek! Másról ne is. — No várj csak. Hadd szedem rendbe a gondolataimat.
Hidd el [,] még egészen kábult vagyok. Abból a tarka ködből, színzavarból [,] melyet a fenyvesek zöldje,
a pázsit zöldje, a patak ezüstje [J az ég kékje [,] a virágok és a lányszemek színe ad [,] alig alig tud még
valami kibontakozni. Mégis egyet már tisztán érzek, látok. Ez a Lőcsefürdő nem a mi Lőcsefürdőnk!
A Zsóka a régi édes Zsóka, a Manna a régi (nem egészen) édes Manna [,j de Lőcsefürdő nem a régi édes
Lőcsefürdő többet, Manókám ! A mi kedélyes, víg, feledhetetlen kompániánk mintha szétrobbant volna.
— Ezt kel! nekem összetoborzanom valahogy. Nem is hiszed [,] milyen nehéz munka lesz. De szomorú is.
Látod Manókám én úgy képzeltem, hogy az én szegedi fárasztó munkám és az az után következő izgalmak után majd eljövök ide [,] a hol majd vidám szeretettel, szíves bizalommal jönnek elébem [,] hogy
majd egész élénken emlékeznek a tavalyi Herbertre — és, hogy én pihenni fogok [,] pihenni — csönddel,
nyugalommal [,] szeretettel körülvéve (,] pihenni és költeni.
Mintha nem emlékeznének már egészen tisztán a tavalyi Herbertre! Barátságosak. Hiszen Arany,
Zsóka, Manna barátságosak sem volnának ? De én látom, érzem [,] hogy az ő lelkükben nem folytatódik
a múlt nyár mint az enyémben. És nekem is újból kell kezdenem. Azt hiszem elérek egy két hét alatt oda,
a hol múlt évben végeztük. De mégis szomorú, mégis fájt.
Ez a Lőcsefürdő nem a régi kedélyes Lőcsefürdő. A kompánia oszlik, részleteződik. Arany Miksával van külön. Manna Barla Szabó Titusz lőcsei fiatal tanárral (!), Béla a két Erei lánnyal (!) Én meg mint
a kivonásnál maradok maradék Zsókával. Az a kedélyes csapat [,] a melyik a „papa" felügyelete alatt
mindig összetartott, a mely katonásdit is játszott [,] nincs meg.
Kíváncsi vagy ugye [,] kik az új alakok ? Megmondom. De hát az elsőség talán mégis a régieké.

36

Erzsike.
Ő talán még a legváltozatlanabb. Épp oly kedves [,] okos [,] szép mint tavaly, de talán vidámabb.
Oly jókat tud nevetni a legjelentéktelenebb apróságon. Oly hunczut kicsi ilyenkor a szeme, a gödröcskék
az arczán is megvannak még. De akármilyen hunczut is az [,] de meg-megnedvesedik szép szomorú zongoraszóra, hegedűszóra.
De ő sem egészen a régi. Nem oly bizalmas már hozzám mint tavaly. Na majd ez is meglesz gondolom, de azért fáj.
Marianna nagyon megszépült. A lelke alapjában talán a régi. Még most is ragyognak tágranyílt szemei, ha mesélnek neki valamit, még most is oly megkapó, naiv odaadással csügg az elbeszélő száján. De
különben, hogy megváltozott! — Simái Ernővel összeveszett. Azt mondja [,] nem is volt az szerelem.
Gondoltam mindjárt. Meg is irtam még a télen [J a „Képek a diákszóból"ban az első novellám erről a
históriáról szólt. Érdekes, hogy nemcsak azt jósoltam meg [,] hogy nem fog soká tartani! (ez nem volt nehéz) hanem azt is, hogy tanár lesz az utód.

Ceruzával írott autográf; csonka.
A levélben említett személyekről, a lőcsefürdői „kompániáról" közelebbit nem tudunk.
2
[Lőcsefürdő, 1902 nyara]
Kedves Manókám !
Csakhogy jössz! — Nem is írok már Lőcsefürdőről. De mégis valamit. Jere, okvetlen jere. Jó lesz eljönnöd! Nem fogsz mindent úgy találni mint a hogy tavaly elhagytad — mégis jere.
Nem egészen oly szomorú a dolog mint a hogy azt én első hatás alatt írtam. Úgy van [,] ahogy írtam,
csakhogy az ok más. Zsóka, Manna a régi [,] de a társaság új. Nagyon sok az idegen elem. Nem mintha
nem volnának kedves [,] derék emberek, de hiába még csak idegenek. Jere Manókám ! Csináljuk meg a
régi [,] a te Lőcsefürdődet. Majd ha te is itt leszel (a „papa" is nem sokára jön) lassan, — lassan egygyé
lesz megint a társaság [,] úr lesz a régi hangulat a te hangulatod, a te Lőcsefürdőd. Ugye furcsa, hogy
hangsúlyozom azt, hogy te — te és nem én is, nem mi. Bizony ez furcsa. De én Manókám (itt érzem csak)
nagyon megváltoztam. Lőcsefürdő csendje, szépsége boldoggá tesz. De a társaság már nem kielégítő.
Szeretem Zsókát, szeretem Mannát [,] de a társaságot nem szeretem. Nem tudom mi. Lehet, hogy az
a sok minden [,] a mit olvastam [,] tanultam ebben az esztendőben, teszi. Lehet, hogy az utolsó hét izgalmai. Lehet, hogy azok az érzelmek [,j a mikről Schakespeere és Emeson olvasásakor beszéltem neked, valószínű, hogy Jakobsen (!) is. — Elég az hozzá, hogy nem tudom már ezt a társaságot élvezni. Nem mintha nem volna kedves. De csak is kedves. Ha Manna, Zsóka egyedül volnának! Ha a múlt évi társaság
volna itt. De hát nem. És ez a társaság nagyon kedves, de csakis kedves. Pedig én bennem ez a vidék [,] ez
a csönd [f ez a ez a [így!] — hogy is mondjam — ez a Lőcsefürdő — véghetetlen ösztönt keltett a szellemi
munkára, az írásra [,] a költészetre. Nem tudom ezt a társaságot élvezni. Gyere Manókám! Nagyon
kellesz !
Nem volt igaz [,] a mit az első levelemben írtam. Oly jók mindnyájan. Különösen ők ketten. Nagyon
jól fogod magad érezni. És ha úgy járnál mint én. Ha nem találná! meg mindent [,] a mit kerestél. Megtalálod azt [,] a mit én megtaláltam, a miről tudom, hogy hiányzott az utolsó időben: találsz hangulatot,
végtelen hangulatot, csengő-bongó magától költő hangulatot. Gyere Manókám. Megtalálsz engem [.]
Úgy a hogy még nem találtál [,] a milyen igazán még nem láttál [,] És én megtalállak téged. Hiszen Szegeden akár mennyit voltunk együtt, igazán nagyon ritkán voltunk együtt. Itt [,] a hol nem kötelezettségünk
mindig a társaság, a hol oly csöndbe, oly egyedül van az ember, itt [,] a hol nincs más tárgy mint magunk
és költészetünk, itt fogunk csak igazán egymásra találni. Gyere Manókám, gyere Manókám!
És nem gondoltál, vájjon sohasem reá, mikor le tudtad írni: „menjek-e", hogy az a mi közös világunk összevissza nem sokáig tart már ? Nem gondoltál reá, hogy Budapest és Bécs közt van akkora távolság, hogy két olyan ember [,] mint te és én nagyon, nagyon kevésszer látja egymást, ha e két helyen van ?
Nem gondoltál rá, hogy ez a mi együtt létünk csak egy nagyobbacska búcsú-vizit [,] amit egymásnál teszünk ?
Erre te eljössz Manó. Jól fogod magad érezni. Hiszen Zsóka csak Zsóka [,] hiszen Manna csak Manna

37

és hogy az az idő [,] a mit itt töltesz [,] oly szép lesz, mennél szebbet alig-alig ha éltél, arról én Herbert, a
te legjobb barátod kezeskedem minden szeretetemmel, minden bennem felbuzogó költészetemmel. Gyere
Manókám! Kellesz nekem. Kellesz magadnak. (!) Várnak a többiek is. Gyere búcsúzni
Herberttői.

Tintával irt autográf.
Emeson: talán tollhiba e névalak s valójában R. W. Emerson (1803—1882) amerikai
költő és esszéiróról van szó. — Jakobsen: J. P. Jacobsen (1847—1885) dán író; a századfordulón egy ideig nálunk is népszerű volt. — Budapest és Bécs közt: 1902 őszén Balázs Béla a
budapesti, Eisner Manó a bécsi egyetemen kezdte meg tanulmányait.

•

[Budapest, 1902 — esetleg 1903 — ősze]
Könnyű szerény csendben elvonulni annak
Kinek magányában édes párja van
Ha van örök tárgya s viszhangja a dalnak
Melyi[...] szivében olykor megfogan
Lemondhat az fényről, kinek homlokára
Dicsfényt szerelmes szem ragyogása vet
Mit annak dicsőség kinek a dalára
Könny a legszebb szemben s csók a felelet.
De a kit költővé varázsolt szerelme
S epedő dalára nem hallgat a lány
Kinek dala elhal viszhangra nem lelve
Oh, azt megőrjíti a csöndes magány
A mély éjszakát mely a szívét befödte
' Csak vakító dicsfény derítheti fel
A sors csak egy szívet tagadott meg tőle,
S érte egész világ könnye csókja kell!!

Oh nekem az egész világ könnye, csókja kell. Csak ez tudna valamit elfeledtetni. Lám én azt hittem, hogy
ez a vad hajsza majd elnyomja [,] eltompítja Eszti emlékét.
Igaz. Napközben nem gondolok rá. A folytonos megerőltetés, a folytonos éles figyelemre való kényszerűség, az érdeklődés, kiszorítják a képét. De éjjel [,] ha már minden ki alszik, úgy 1 óra felé [,] ha magam is lefekvésre gondolok [,] az íróasztalom mellől felállók és a gáztól kissé elvakult szememet a szemközti sötét ablak felé fordítom, akkor látok ott elébb két kék foltot [,] mint mikor a szemem káprázik. De
oly gyönyörű kék ez a karika mintha Eszti szemei volnának. És körülötte az éj sötétje, mintha ez a haj [,]
Eszti haja omlana ott körül. És akkor látom [,] hogy nő ki a sötétből egy arcz [,] egy termet [,] egy hegedű. Eszti! És akkor látom Esztit, oly elevenen, hogy beszélek hozzá. Érzem, van valami tudat bennem
olyankor, hogy én most őrült vagyok, hogy ez nem is igaz. De szeretem — a vísiót. Pedig kínoz. Mondom
is neki: azt akartad, hogy felejtselek el [,] miért üldözöl hát? Aztán elfáradok. De nem álmodom róla.
Rendesen nem álmodom semmiről sem. Valóságos ájulás az álmom.
De ez mind jó volna [,] mert napközben nem bánt, hagy dolgoznom. De te Manó! Én találkoztam,
lehet egy hete Esztivel az egyetemen! Nem gondolj őrültnek [,] nem visio volt. Egy lány [,] 20—21 éves [,]

38

aki úgy hasonlít minden tekintetben, arcz, termet, modor, járás (még a vállvonogatás is) Esztire. Hogy én
azt hittem megbolondultam, találkoztam Esztivel nagylány korában. Kétszer láttam csak. Nem bebeszélés. Pollák is találkozott vele és egészen megijedt. Ez borzasztó. Mind a kétszer egészen bolond voltam.
Odaakartam rohanni hozzá. Fel is tűnt neki. Lényeges hatása még is csak annyiban volt a dolognak [,]
hogy Eszti most állandóan a lelkemben van, ébren. De nagyon kínoz [,] hogy nincs egy papirosfoszlány
emlékem [,] a mit megcsókolhatnék. Manó [,] ha szeretsz [,] küldd el a Boriska féle képet, hogy lerajzoltassam. Belehet úgy pakoltatni, hogy semmi, illetve, hogy ki legyen zárva minden baj. Minden költséget
viselek és becsületszavamat adom, hogy 10 nap leforgása alatt visszakapod. Vagy ha talán szereztél volna
valami újabb [,] jobb fotográfiát. Kérlek szépen Manó!
,
Különben nem tudok mit mondani. A fiúkkal nem igen találkozom.
A Karbunkuluson az első hónapban sokat dolgoztam. Az első részletes vázlattal készen is lettem.
A Karácsonyi vakáczióban okvetlenül bevégzem és pályázom vele a jövő évi Karácsonyi díjra. Sokat remélek tőle. Addig csak a görög érettségi Damokles kard a fejem felett. Hanem csak azért is. Hadd mutassam meg még egyszer Esztinek [,] mit tudok!
Édes Manókám könyörülj rajtam és írj. Küldd el a képet és írj valamit az otthoniakról. Mert azokban a levelekben [,] a mikét én kapok, sok olyanról nincs szó [,] a mi engem érdekelne s a miről te inkább
tudsz [•] írj rögtön kértek, hogy küldöd [-] e vagy nem
Herbert

Tintával írt autográf; csonka.
Eszti: Löw Eszter (1885—1974), Löw Immánuelnek, a tudós szegedi főrabbinak lánya;
később Patzauer Sándomé. — Pollak: Balázs Béla egyetemi társa. — a Boriska féle képet:
Naplójában is emlegeti az író, 1903 novemberében (7.); úgy látszik, Eisner nem küldte el neki.
— A fiúkkal: talán Juhász Gyuláékkal; Juhász szintén ekkor kezdte meg pesti egyetemi tanulmányait. — A Karbunkuluson: Balázs e művét nem ismerjük: Naplója I. kötetében (15.) valószínűleg erre utal: „A Karabunkussal nem tudom, mi lesz."

II.
A Balázs Béla—Eisner Manó-kapcsolatnak, a közölt leveleken túl, van még egy Balázs
Béla kezétől származó fontos dokumentuma: egy verses születésnapi köszöntő. Keletkezésének időpontját sajnos nem tudjuk; írásképe alapján a múlt század utolsó éveitől 1903-ig bármelyik évben keletkezhetett, valószínű mégis, hogy a vers Balázs Béla e „korszakának" végén,
1901-ben, vagy 1902-ben született.
EISNER MANÓ BARÁTOMNAK SZÜLETÉS NAP JARA.
Üdvözöllek! Minden jót kívánok.
Szép szeretőt szörnyű kincseket!
A dicsőség óriás égboltján
Cönczölszekér legyen hírneved!
Több is kell még ?
Azt kívánom
Szép szeretőd még hű is legyen!
Jószívű légy, kedved szerint éljél
S mégse fogyjon kincsed sohasem!

S ha még többet is elbír a szived
— Ezt a sok jót mi múlja fölül? —
Azt kívánom láss valónak egyet
Legszerényebb álmaim közül
néked

Üdvözöllek ! Születésed napján
Szám szivem még dalra is hevül
Egyrészt mivel szeretlek Manókám
Másrészt mivel nem sokba kerül.

.39
József Attila Tudományegyetem
Magyar Irodalomtörténeti Tanszékek
Könyvtára
\
Szeged, Egyetem u. 2 & y

Mondják nekem nem érdemelted meg
Hogy annyira megszerettelek
„Hogy is lehet szeretni a Manót ?"
„Hisz bolondos éretlen gyerek!"

Tudom sokszor megszenvedtél érte_
No, de hagyjuk ma ünnepnapon.
Mert, jóllehet lelkesedve kezdtem
Elsírom még végin a dalom !

Már az igaz, komolyabb tehetnél —
Eh! Ahogy vagy úgy szeretlek én.
Játszi sugár tegyen a te lelked
Az én lelkem borongó egén! —

Lásd Manókám születésnapodra
E dalt s benne szívemet adom
Másom nincs is, s azért ez a kettő
Sokat is ér énnekem nagyon.

S, akármennyi nagy hibád is volna
Van egy a mért megszerettelek
Hogy van szíved és költészet benne —
Oh ! te szegény, értelen gyerek !

Sziv és dal! — Csak olyan jó a melylyel
Szegény ember sokra nem megyen.
S én azt kívánom mégis, hogy üdvödre
Ez a kettő épp elég legyen.
Bauer Herbert

Tintával írott autográf. Jelzete: Móra Ferenc Múzeum irodalomtörténeti gyűjteménye,
55 904.

III.
Ugyancsak a Móra Ferenc Múzeum irodalomtörténeti gyűjteménye őrzi Balázs Béla további két levelét is (jelzetük : 58 114/1—2.). Ezek címzettje már nem Eisner Manó, hanem egy
másik szegedi: Domokos László (1882—1973), e különös sorsú ujságíró-író. Pályáját Péter
László részletes tanulmányban dolgozta föl (Domokos László 1882—1973. Somogyikönyvtári Műhely, 1982. 1. sz. 1—13.), bemutatása alól tehát itt föl vagyunk mentve. Balázs
Béla leveleinek megértéséhez azonban annyit mégis el kell mondani, hogy a költőként induló,
de inkább publicisztikájával figyelmet keltő Domokos tipikus század eleji literary gentleman
volt, akinek számára az irodalmi életben való részvétel életforma volt. 1909-ben, amikor levelével Balázs Béla felkereste, pályája legjobb, legharmonikusabb szakaszában járt: Juhász
Gyulával, Móra Ferenccel barátkozott, Jászi Oszkár politikai elveihez és nézeteihez állt közel
— a második magyar reformnemzedék szegedi garnitúrájába tartozott. Balázs Béla kérése tehát jó helyre volt címezve.

Budapest, 1909 okt. 21.
Igen tisztelt Uram,
Talán meglepi, hogy rövid és fölületes ismeretségünkre hivatkozva írok Önnek, sőt szívességre kérem. De olyan dologról van szó és olyan szívességről, hogy akkor is nyugodtan fordulnék Önhöz ha sohse
találkoztunk volna. Avval a meggyőződéssel, hogy nostra causa agitur — Arról van ti. szó [,] hogy a
„Nyugat" matinée-t fog tartani Szegeden november 21-én, melyre Ignotus, Ady E., Hatvany L. és csekély magam fogunk lemenni (Minden valószínűség szerint még Kaffka Margit vagy Lesznai Anna is.)
Már most én mint szegedi, nagyon félek, hogy a nagyváradi és debreceni gyönyörű sikerek után Szegeden
kudarcot vall a Nyugat vagy inkább a Nyugat előtt Szeged. Én biztattam őket [,] hogy csak jöjjenek le [,]
mert a szívemen fekszik az az alvó város és szeretnék egy pár szellemi bombát beléhajítani. De titkon attól félek, hogy Szegednek nyugalmát ez mi kevéssé fogja zavarni, annál is inkább [,] mert el se fognak
menni arra a matinééra. Ezért már most szeretnék mindent elkövetni, (mint Szeged képviselője itt), hogy

40

valami kis érdeklődés fogadja ezeket az embereket ott. Ebben az ügyben fordulok Önhöz: segítségért és
tanácsért. Nem tudom, hogy kedveli-e a „ modern irányokat" [J de tudom, hogy kultúrember [,] ami elég
ahoz, hogy becsületes, nehéz harcú szellemi törekvéseket mégha idegenkednék is tőlük — becsületes
szemtül-szembe kritika alá bocsátasson. Ugye anyit megérdemel ez a gárda, hogy meghallgassák? — És
meggyőződésem szerint nagyon fontos Szeged „szellemi életének" az a kis kovász [,] ami az ilyen
matinééval belékeverednék. — Szóval azért írok, hogy megkérjem arra, hogy belátása és meggyőződése
szerint járuljon hozzá ezen irodalmi nap népszerűségéhez. Azt hiszem nagyon alkalmas volna, ha a „Szegedi Naplót" mozgósítaná kicsit. Tudom, hogy ez a lap nem szimpatizál velünk. De az nem baj. Én csak
a jó magyar szokás szerint való indolenciától, hallgatástól félek. Elvégre ritkán merészkedik Szegedre irodalmi ember vendégül, meg kellene becsülni. —
Ha nem ellenszenves önnek az egész ügy és nem tartja levelemet tolakodásnak [,] akkor kérem [,] írja meg [,] milyen sikert remél és, hogy lehetséges [-] e otthon valami társadalmi actio a Nyugat matinéé érdekében. (A plakátjai egy héten belül ki lesznek függesztve). Válaszát a szerkesztőség címére kérem és
előre is nagyon köszönöm. Kedves neje kezét csókolva üdvözli
Balázs Béla

Tintával írt autográf, a Nyugat fejleces levélpapírján.
nostra causa agitur: a mi ügyünkről van szó. — nagyváradi és debreceni gyönyörű sikerek: A Nyugat 1909 őszén több vidéki városban matinét rendezett a lap vezető munkatársainak részvételével; Belia György szerint október 3-án volt a nagyváradi, október 24-én (!) a
debreceni. A szegedi lett az utolsó; a tervbe vett későbbi matinék elmaradtak. Vö. Belia
György jegyzeteivel: Ady Endre levelei. 2. köt. Bp. 1983. 333—334. — Indolenciától: közönyösségtől, részvétlenségtől. — a szerkesztőség címére: Budapest VIII., Rákóczi út 9. II.; itt
volt a Nyugat szerkesztősége ekkor. — Kedves neje: Domokosné Löllbach Emma
(1885—1966) pedagógus, az úgynevezett új iskola egyik magyarországi élharcosa.

Budapest, 1909. nov. lő.
Igen tisztelt Uram
Köszönjük a szíves érdeklődést [,] bár számítottam rá, hiszen különben nem fordultam volna önhöz. A matinéé 28-án vasárnap délután lesz. Plakátok 20-án. Biztos program: Ady, Móricz, Hatvany,
Lesznafi] A. Balázs és Nyárai! — (De előadni fog csak, nem énekelni) A Nyugat hivatalosan fel fogja
kérni. A lapokban már most lehetne kommünikézni. Előbb csak általában, hogy jövünk. Aztán mint
újabb hírt a részleteket. A cikkek az utolsó héten jöjjenek. A Szeged és Vidékét erősen bele kell mászatni!
— De ezt természetesen teljesen magukra bízzuk. Eisnert és Hollóst üdvözlöm és Szőrit és még néhány[t].
Üdv. Balázs Béla.

Címzése:
Nagyságos
Dr Domokos László úrnak

Szeged
Pénzügy igazgatóság.

Tintával írt autográf, zárt postai levelezőlapon. A keltezés a postabélyegző alapján.
A matinéé: végül valóban 1909. nov. 28-án tartották meg; a műsorban személyesen Balázs Béla, Hatvany Lajos, Ignotus, Lengyel Menyhért, Móricz Zsigmond és Nyárai Antal
(1863—1920) színész vett részt. Vö. (sz.): A Nyugat Szegeden. Szegedi Napló, 1909. nov. 30.
1—3. — már most lehetne kommünikézni: Lényegében megtörtént, vö. pl. Szegedi Napló,
41

1909. nov. 23., nov. 25. — Hollóst: Hollós József (1876—1947) szegedi városi kórházi főorvos, Ady hive; közel állt Jászi Oszkárhoz s a Huszadik Század köréhez. — Szőrit: Szőri József (1878—1914) szegedi festőművész; ő is abba a vékony szegedi értelmiségi körbe tartozott,
amelyik rokonszenvezett a modern magyar irodalommal, a „szociológusokkal" s Adynak is
híve volt.
Balázs Béla Domokoshoz írott leveleivel kapcsolatban el kell mondani, hogy a matiné —
mint a Szegedi Napló írta — „majdnem teljes sikert" hozott. Bár a lap, ahogy Balázs várta is,
éreztette fönntartását a Nyugattal s a „nyugatossággal", Ignotust, Lengyel Menyhértet, Móriczot és Hatvanyt egyértelműen dicsérte, s jelentős irodalmáregyéniségként méltatta. Maga
Balázs azonban kudarcot vallott. Lengyel Menyhért és Móricz „a keleti [értsd: nem nyugatos]
szépirodalom-kedvelőknek föltétlen dicséretét is megnyerik mindenkor — írta a Szegedi Napló
idézett beszámolója —. Balázs Béláról, sajnos, nem lehet ugyanezt állítani. Ez a fiatal író köteles eltűrni a kritikát, habár nem abban a kíméletlen formában, mint ahogy ő kezeli a bírálatokat. Az a mese, amit közel háromnegyed órán keresztül olvasott föl, annyit ártott a Nyugatnak, hogy alig tudták a többiek kireparálni. Mert, tisztelettel szólván, nem értette meg senki,
hogy mi akar lenni. Valószínű, hogy vannak benne mélységek, ám azok óvatosan rejtve maradtak. A közönség figyelmetlensége szembetűnő volt, csakhamar megindult az általános társalgás, s egyes helyi rendezők kénytelenek voltak pisszegni. [...] Ady Endre nélkülözhetővé
tud tenni a költészetével egész sereg poétát, de Balázs Béla meséi nem feledtetnek el senkit."
(Szegedi Napló, 1909. nov. 30. 2.)
Aligha véletlen hát, hogy e fiaskóra az író még évekkel később is emlékezett s egyik 1913as naplójegyzetében visszatért rá: „A régi motívum: Szegeden, otthon imponálni! És a régi
fájdalom: ha az egész világon súlyom lesz, abban a hülye homokban soha nem fogok nyomot
hagyni. Azért persze nagyobb sikerem volt, mint szomorú emlékezetű, régi Nyugat-felolvasásom alkalmával. De az emberek számára ott csak a »Bauer Herbert«, »a Bauerné fia« vagyok, és leszek mindig." (Balázs Béla: Napló I. Bp. 1982. 600—601.)
LENGYEL ANDRÁS

PAPP GYÖRGY: JÁROMBAN
42

LUKÁCSY SÁNDOR

Andalgás — küzdés — kudarc
„...oh Kölcsey"
(Petőfi)

„A világ oly zajos, oly roppant, az örök rombolás s teremtés munkáival annyira elfoglalt,
hogy nagyszerű mozgásai nem engednek megállapodni a sírnál, melyben a hon s emberiség
jobbjai nyugosznak; az élet, sürgető gondjai- s talán örömeivel a jelennek, kilátásaival s aggodalmaival a jövőnek, nem hagy egész lélekkel eszmélni a múltra, ha szinte legkedvesebbünk
lett volna is, mit annak örvénye besodort."
Ha — Kölcseyről szólva — Vörösmarty már 1840-ben így panaszkodott, mit mondjunk
ma, amikor a világ zajosabb s elfoglaltabb, s az élet, sürgetőbb gondjaival, percnyi megállást
sem hagy — mit mondjunk ma, amikor dőreség volna tagadni, hogy Kölcsey nevét már úgyszólván csak egy nagynéha énekelt strófa élteti, műveit nem olvassák, klasszikus címe hideg
fény, és beteljesült rajta — ismét Vörösmarty szavait idézve — „az emberek közsorsa: annyi
érdemnek, oly sok jelességeinek kíséretében is csaknem felejtve lőn" ? Ily körülmények közt,
türelmetlen és feledésre serény korunkban, vajon nem hiábavaló-e minden törekvés, hogy —
még mindig Vörösmarty szavai szerint — „a mulandósággal megvíjunk a férfiúért, ki amit ön
halhatlanítására tehetett, megtevé, s kinek munkái tanúk egy felsőbb ihletű lélek felől, s teljesek a bölcsnek és költőnek világos gondolatjai- s mély érzelmeivel" ?
Jómagam éveket töltöttem Kölcsey és kortársai között, tiszta emberek társaságában; jól
éreztem magam közöttük, s azt tapasztaltam, hogy e régi embereknek van mondanivalójuk
korunk számára. Tegyen próbát a mai nemzedék, kezdjen párbeszédet velük; ha nem teszi,
nem ők, a halottak, veszítenek — szegényebb a XX. század lesz nélkülük.
*

Kölcsey 1790-ben született Sződemeteren; de úgy is lehetne mondani; valahol Tanganyikában, a harmadik világ egy eldugott szögletében. Nincs ebben semmi túlzás; elég egy pillantást vetni egy kortárs följegyzéseibe: hogyan utaztak, ha utaztak egyáltalán?
„Rendesen két inassal indultunk útnak. Ezek rendkívüli ügyességgel tudták a kocsit
egyensúlyban tartani. Fölállottak a két felhágóra, s aszerint, amint jobbra vagy balra akart
dőlni, ugráltak fel vagy le a kocsi lépcsőire; hol az egyik oldalon, hol a másikon csimpaszkodtak a kocsiba, s tartották vagy emelték. Eső vagy áradás után, voltak, akik ladikot készítettek,
ez elibe fogattak négy ökröt, és így vontatták magukat végig a feneketlen sáron."
„Ezt a sarat nevezik ezek hazájuknak!" — mondotta Napóleon egyik tábornoka, amikor
keresztülvonult Lengyelországon. Magyarországról is mondhatta volna.
Ütak hiánya, sártenger (fejletlen infrastruktúra, ahogy ma mondják): elmaradott országban élte életét Kölcsey. Túlnyomó részét kicsiny nemesi birtokain: Álmosdon, Csekén.
43

Huszonöt éves volt, amikor Csekére költözött. Itt fog meghalni is. „Puszta, magányos
falu Szatmárnak végső szélein — így mutatta be levelében diákkori barátjának. Egyfelől a Tisza foly, másfelől a Túr, mely itt amabba szakad, s minket a torkolatban hagy laknunk. Egyfelől nagy erdők körítnek, másfelől nyílás esik, s láthatárainkat a máramarosi hóbércek határolják. Nem poétái hely-e, édes barátom?" Szép táj, igen; de kénytelen hozzátenni: „vad s
felette magányos".
Néhány hónap múlva már tapasztalhatta a csekei tartózkodás kellemetlenségeit. „Minket
itt az árvizek július vége óta zárva tartottak — írja 1815. augusztus 28-án — s csak mostanában szabadulván fel az utak, a debreceni vásárról elmaradánk." (Ezért nem szerezhette be az
áhított könyvújdonságokat, melyekről az irodalmárok szerencsésebb köre már széltében beszél, levelez, vitatkozik.) Októberben „ismét rettenetes árviz öntött el bennünket, s a szekérrel
járást lehetetlenné tette". A következő tavaszon: „A Tisza ismét duzzad, s ha kiömlik, ezen
levélnek még több napokig kell itt maradnia." Egy év alatt három áradás! — Már egy esztendeje lakik Csekén, amikor rádöbben: „Munkács ide nincs messze, de ott mégsem valék egyszer is. Makacs vagyok, s nem lehetvén azokkal, kiket leginkább szeretek, ritkán hagyom el
ezen nyomorult falut", noha Szókratésszal tart, „ki a holt természetben nem lelt semmi kedvelésre méltót, társalkodó talentumainál fogva mindig a városba, az emberek közé vonattatván". Meg-megismétli a panaszt: „Miért nem ülhetek én Pesten vagy akárhol, hogy literátori
hírek után ne kellene évekig várakoznom s könyveket kaphatnék... Bár itt hagyhatnám
Csekét."
A csekei magányosság látószögéből lehet megérteni Kölcsey költészetét.
„Nekem a géniusz határtalan lángoló szívet s határtalan hév beszédet nyújtott... Emlékezem az ifjúság napjaira, mikor keblem is forrás és küzdés tűzpontja volt; amikor lelkemben
ezer indúlat, gondolat és kép zajonga, mikor vágy és remény bolygótűzként csalóka fénnyel
világított ösvényemen; mikor százféle erőt érzék magamban, s nem lelém az útat, melyen hatnom lehessen. Hellas és Róma hősei ragyogtak a múltból felém, s szívszakadva kérdém: hol a
haza, melyért halnom lehessen, mint ők? de a föld, hol állék, hasonlatlan volt a tündérképhez, mit a hősek szép hona felől magamnak alkottam."
Nem csupán Cseke nem hasonlított; az egész ország oly kietlen volt, mint Cseke: Kölcsey
rosszul érezte magát benne. Megfordult a fejében, hogy itt hagyja, s elmegy Amerikába...
Végül is maradt. „Mondhatlan fájdalom szállott meg... lassanként sötétült előttem minden... visszavonultam saját érzésimbe..." Elvágyódása a képzelet és a költészet ideál világában
talált hazájára. Ez az ideálvilág azonban a halál birodalmával határos.

Testvére a magánosságnak,
Jövet, jövet felém!
S csendes tengerén álmaidnak
Ringassad lelkemet,
Kedvtelve ringatózom abban
Én, más partok felé,
Hot a világi bánatok nem
Vérzik bús szivemet...

44

Elunva a lármát, sóhaj tok
Szent Nyugalom ! feléd,
Oh édes a te karjaid közt,
Édes szendergeni!
Nincs semmi lárma csendhelyedben,
Mint a sír kebliben,
Holott virágos ágyadon zöld
Fák között puhán heversz.
Csak a patak csörög körülted,
Csak a zefír susog,
S a fülmilécske zeng szavával,
S csattog, süvölt, kereng.

Egykor sötét sír zár el engemet,
Lefolynak egykor dalaim,
Mikép madárkák bájos éneke,
Ha éj borítja berkeink.
A kék szemekkel szép pásztorleány
Sóhajtva kérdi pásztorát :
Mért szűnt meg a dal, mely folyt édesen
Árkádiának halmain ?
Óhajtom én hűs sírhalomban
Aludni csendes éjemet,
Szendergve boldog nyugalomban
Leélvén kínos éltemet.
Aludva sírom éjjelében
Lágy nyugalom leng hamvamon,
Mint leng zefír könnyű röptében
Virító rózsabokrokon.

Oh Lotti! jőj te is zöld
Síromhoz akkoron,
Hintsél virágmagot rá,
De könnyeket ne ejts,
Bús életünk után a
Sírdombban nyúgoszunk,
S álomban elmerülvén
Elosztunk csendesen,
így a virágkehelyben
A harmatcsepp lehull,
S ha feljön a meleg nap,
Eloszlik, s nincs tovább.

E sorok olvastán bárki azt hiheti, hogy Kölcsey egy költeményét idéztem; de nem így
van: öt különböző versből szemelgettem ki részleteket. Ezt a csálafintaságot azért lehetett
megtenni, mert Kölcsey ifjúkori költészetében folyvást ugyanaz a panasz szól, s a versek egymásból bomlanak ki, egymást folytatják; és azért kellett megtenni, mert a fiatal Kölcseynek
ritkán sikerült egyenletes értékű versegészt létrehoznia. Akadályozta ebben a nyelv kialakulatlan volta, mely még magán hordta a nyelvújítás félszegségeit, s a korízlés, mely annyi mitologizálást kívánt, amennyit ma már sokallunk. Csak részleteiben nyújt zavartalan élvezetet Andalgások című verse is, mely mintegy magyarázatul szolgál az összes többihez, kulcsot ad a
rossz közérzet és az elvágyódás költészetéhez (s mellékesen Babits Messze... messze... című
nevezetes költeményének előzménye).
Boldog, kinek szép hont adának
A sors örök törvényei.
Hol géniusz szelíd nyomának
Láttatnak nyilván jelei...

A költő képzelete bejárja a tájakat, melyeket egy-egy szerencsésebb pályatárs — Haller,
Rousseau, Gessner — tett nevezetessé, majd Svájc magaslataitól a görög—latin költészet megszentelt vidéke felé fordul, hogy e sóvár festések után visszaszálljon a hazai tájhoz:
Itten vérző honunk vidékin
Nyögő szél érvén keblihez,
Pusztult váraknak omladékin
A Múzsa búsan tévedez.

Kérjük sötét enyhelye mellett,
Hogy lágyúljon a végezés,
Lengjen körűitünk gyönge szellett,
S emelje leikeink ihletés;

Tekintvén századokra vissza,
Ha Somlónk ormain megáll,
Az édes cseppet könnye! issza,
Lantján víg hangot nem talál.

Vegyék fel ömlő hangjainkat
Kárpát kinyúló szirtjai,
Érezzék forró lángjainkat
Iszter zöldellő martjai;

Lehajlik Dajka sírkövére
S borítja lelkét fájdalom,
Ah; Káriszoknak keveltére
Sírjában szállt csak nyúgalom !

A dalra szebb honunk leányi,
Miként nimfák, táncoljanak,
Berkeink, mint Széphalom virányi,
Elysionná váljanak;

(...)

45

Lángzók lesznek csudált nevénél
Az érző szív verései,
S szentek, mint oltár emlékénél
A hűség csendes könnyei.

Fonjunk a küzdő Szent fejébe
Nem hervadandó koszorút,
Sírjának hűves éjjelébe
Rózsák közt menjen biztos út.

Ez a vers többféle tanulságot is nyújt.
Az első, amit megfigyelhetünk: a magyar táj vizuálisan nem jelenik meg benne. Sem itt,
sem Kölcsey egyéb verseiben. Mintha éjjel írta volna költeményeit: lírai tájainak nincsenek
színei (vagy ha mégis, csupán a barna); csak kiterjedésük van, megannyi üres tér, mely a lég
szüntelen mozgásainak — szélnek, viharnak, Kölcsey költészete makacsul ismétlődő vezérmotívumainak — ad helyet. „Nyögő szél" — hangzott az iménti versben; a többiből találomra is
bőséges példatárat válogathatunk:
Keletről lágy szellők... Nyúgoti fenyvek alól szél... Éjnek bús szele... Téli szél... Támadván őszi szél... Ablakom tábláján csattog a szél... Szél nyög epedve... Esti szél nyögése...
Nyög az estvéli szél... Mért nyög, miért az esti szél... Csapongva zúg a szél... Szél kele most,
mint sír szele kél... Szélvész mérge tépi lengő vitorládat... Szélvész között, zúgó habon...
Gyakor szélvész... Zúg, mint orkán... Vészek körítik homlokát... Vész támad... Vészek árján
hányatom... Mennyi vész fog dörgő fellegében üldözni téged... Elsujtád villámidat dörgő fellegedben... Felleg borulván útain... Az égi tűz villámcsapási... Zúg csapása villámának...
Vergődöm én és küzdöm szelekkel... Visszahanyatlik küzdése közt s légi szeleknek játéka
leszen...
A másik, ami figyelemre méltó az Andalgások című versben,, a „vérző honunk" kifejezés : világosan tudatja velünk, hogy a költő nem valami oktalan, testtelen elvágyódás rabja;
rossz közérzetének történelmi oka van. Noha ez a vers 1811-ben, tizenkét évvel a Hymnus
előtt keletkezett, már magában hordja a későbbi költemény egyik fontos motívumát. „Pusztult váraknak omladéki" — ez a sor a Hymnus „Vár állott, most kőhalom" sorát előlegezi.
Sőt: a Hymnus alapgondolata, az imaszerű kérlelés is felhangzik már az Andalgásokban:
„Kérjük,... hogy lágyúljon a végezés..."
A harmadik, amire érdemes figyelni ebben a versben, ez a szó: „küzdő", ez a két sor:
„Fonjunk a küzdő Szent fejébe Nem hervadandó koszorút..." — A küzdés csaknem olyan
gyakran ismétlődő motívum Kölcseynél, mint a szél. Sőt össze is fonódik a kettő: „vergődöm
én és küzdöm a szelekkel..." Másutt ilyeneket olvashatunk:
Szívem vad küzdése... Bátran szállt a küzdés ellenébe... Gondolkodom a hazáról, melynek nevében jöttem munkálni, és minden bizonnyal — küzdeni... De fogsz-e ostromot is állani a kísértések közt? Fogsz-e híven maradni, ha tántorodásodra bér tétetik? Fogsz-e szél és
hab ellen küzdeni... Küzd a bátor sorsának ellenébe...
Az utolsó idézet abból a versből való, amelynek cime is: Küzdés. 1814-ben keletkezett.

46

Mint zúgó szél a szirtnek homlokán
Küzd a bátor sorsának ellenébe,
De lankadozva dől el
Lábainál a hatalmasabbnak,
Bár lelkében láng van s erő,
Ah, a halandó test roskadoz.

De keble titkokkal teljes,
Miként Dodona berkein
Az égi szózatok,
S mint ossziáni szellem
Tűnnek fel érzeményei
Borongó éj gyanánt.

Fel! felfelé
Int a géniusz,
Zavar s homály
Borúi el itt
A hold alatt fölettünk;
Sejdítve zeng az énekes
Jobb sorsot és hazát,

(...)

Lehányod-e
Tested porsátorát,
Hogy lángszárnyak röpítsék lelkedet ?
Hogy tiszta fény
Derűijön fel szemeidnek ?

Ah, messze a vidéken,
Melyet nem ismerünk,
ura léssz-e sorsodnak ?
Örök vágy és remény,
Örök remegés a mult után
S a jövendő felé,

lm ez a lánc, mellyen függ életünk,
S a láncot
Egy látatlan kéz szorítja.
Ó kéz, hatalmas és kemény,
A síron túl mint innen egyeránt,
Mert semmivé nem teszesz! (...)

Alig lehet különbözőbb jelentésű verscímeket egymás mellé állítani, mint ez a kettő: Andalgások és Küzdés. És mégis: e két költemény szorosan összetartozik. „A dalra szebb honunk leányi, Miként nimfák, táncoljanak..." — így szól a korábbi vers, és ez a „szebb hon" a
jövő tartományában van, csupán óhajtás tárgya, valósulatlan. A „jobb haza" rokonfogalmát
a későbbi vers is még csak mint egykor eljövendőt állítja elénk: „Sejdítve zeng az énekes Jobb
sorsot és hazát" — de a vers címe s egész lírai menete már megjelöli az eszközt, mellyel elérhető.
Új szó s nagy jövőjű szó ez a küzdés. Berzsenyi még nem mondja ki. A Pesti Magyar Társasághoz írt episztolájában a haza (és emberiség) boldogabb jövőjét áhítja ő is, meg is jósolja:
Reménylek. Amit század nem tehet,
Az ezredek majd megteendik azt.
De hinnem is keli; mert midőn, barátim!
Buzogni látom lelketek hevét,
Mely e nagy ügyre felken titeket,
S e szent szövetség láncába csatol,
Előre látom: mint terjesztitek
Hazánkban Delphi égi kincseit
S az értelemnek nagy törvényeit;
Előre látom: mint leheltek éltet
A sziklamellbe és a holt agyagba,
S mint jámborodnak a vad állatok
Előttetek, 5 mint omladoz rakásra
Az ész, igazság mennydörgő szavára
A zordon ínség óriási tornya,
S mint hullámunk !e durva láncai.

Nagyon szép s nemes jóslat Berzsenyié; de kulcsszavai: „reménylek" és „ész, igazság" —
ezeknek hatalmas szava (fogalmi nyelven: a felvilágosodás és a műveltség terjedése) valósítja
meg, mintegy magától, a költő és az emberiség álmát. Ez a XVIII. század, a felvilágosodás
nyelve (noha a verset Berzsenyi 1815-ben írta); az új század másképp beszél. „Mi dolgunk a
világon? küzdeni... — írja majd Vörösmarty; „Mi küzdések korában élünk" — írja Eötvös;
„Szabadságért kell küzdenem" és „folyvást küszködni kell" — írja Petőfi; „Az emberiség pályája eddig küzdelem volt, s e küzdelmet még folytatni kell..." — írja Vasvári; „Ember,
küzdj!" és „az élet küzdelem, s az ember célja e küzdés maga" — írja majd Madách. Más-más
ideológiai tartalommal valamennyien Kölcseyt visszhangozzák, aki először írta le: „az élet
örök küzdés" — s a küzdés princípiumát elsőként tette költészete, világképe, élete vezérelvévé.
1815, az utolsó napóleoni háború esztendeje: a stafétaváltás éve irodalmunkban. Ekkor
írta Berzsenyi az idézett episztolát, a megelőző század szellemében; ekkor írta Kazinczy a rezignált szavakat: „Én régóta úgy néztem már a világ történeteit, mintha egy nem értett nyelven játszanának előttem egy theáteri darabot... Ahelyett tehát, hogy azokon törődjem, amit
reám nem bíztak, és amihez bizonyosan nem értek, ami erőm van, azt nyelvünk és literatúránk
gyarapítására fordítom..." Kazinczy bevallja, hogy nem érti a történelmet; Kölcsey viszont
éppen a történelem tanulmányozására veti magát, mert abból akar levonni eligazító tanulságot. „Most a Babiloni birodalom eldőltétől fogva Nagy Sándoron, Rómán, a nemzetek költö47

zéseiken [vagyis a népvándorláson], Nagy Károly császáron !Lutheren keresztül a francia vérontásokig [vagyis a francia forradalomig] ezredekről ezredekre nyomozom azon rettentő vészeknek következéseiket..." „Ily nyomozások vezetnek bennünket arra, amit a história filozófiájának nevezhetünk." Történetfilozófia: ismét egy szó, melyet Kölcsey írt le hazánkban
először.
Kölcsey az első nálunk, aki az új század új tudományán, a történetfilozófián töprengett,
keresvén, hogy a nagy történelmi sorfordulatok sorozatában van-e „céltól távozás vagy célhoz
közelítés"; más szóval: fejlődés-e a történelem avagy örökös körforgás?
„Az emberi nemzet látszik ugyan bizonyos időkben, bizonyos ismeretlen centrum körül
most kisebb, majd nagyobb tolongásban, most kisebb vagy nagyobb gyorsasággal kerengeni.
De ezen kerengősek megszűnnek és újra kezdődnek, s mindannyiszor újabb alakú tüneményeket hoznak magukkal anélkül, hogy a centrumtól való távolság észrevehetőképpen kisebbednék. A francia lélek szilajkodása [tehát ismét: a francia forradalom] ezer ideákat tett közönségesekké, melyek különben csak kevés embernek sajáti voltanak; mint hajdan a reformáció.
S mit nyert mindezzel az emberiség? Mirajtunk keresztülment az orkán, szenvedtünk és jajgattunk; s lesz idő, mikor a nép, melyben a királyölők születtek, mikor a nép, melyben a reformátorok születtek, úgy enyészik el, mint Babilon és Athéna; s egy új generáció ismét ezer
évekig fog küzdeni, hogy a mostaninak minden tökéletességeit és tökéletlenségeit, virtusit és
hibáit, tudományát és tudatlanságát új meg új színek alatt magának megszerezze, s a maga során ezen planétáról eltűnjön."
„Új meg új színek alatt": íme Az ember tragédiája történelmi víziójának alapeszméje; „a
maga során ezen planétáról eltűnjön": íme a Csongor és Tünde rémítő kozmikus távlata.
A reformkor legmagasabb rendű gondolkodása folyvást a nagy kezdeményező Kölcsey kérdéseit és válaszait fogalmazza meg újra és újra. „Egy új generáció ismét ezer évekig fog küzdeni"
— írta Kölcsey, s a mondat kulcsszava: „ismét", ugyancsak bejárja a reformkori irodalmat.
Eötvösnél, A karthausiban, a szó és a gondolat így jelenik meg: „Az emberi nem sorsa nem
leend boldogabb soha, s a jövő ivadék tűrni fogja azt, mi ellen az ősök küzködtek; míg végre
ismét harcra kél s ismét győz, hogy ismét szenvedjen; ez végzetünk... Azok, kik Róma csatáiban vérezve, hónuknak a világot meghódíták, nem Tiberius birodalmát nagyították-e vérükkel? azok, kik Rómát építették, nem Néró tüzét nevelék-e? azok, kik a szabadságért küzködtek, nem azért fáradtak-e, hogy a pártoktól szétdúlt országban a zsarnokságnak helye biztosabb legyen? s vajon érdemes-e hát nagy célokért fáradni, érdemes-e csak egy percnyi életet áldozni azért, mi talán csak új kínokat hozand embertársaidra? érdemes-e küzködni, fáradni
egy hosszú élten át, hogy végre neved fennmaradjon, de nem az, miért fáradál? érdemes-e valamit tenni, ha tudod, hogy a földbe, melyet véreddel termékenyítői, egy más kéz fogja vetni a
magot, melyet akaratod ellen felnövesztesz; hogy hamvaidból nem ön eszméd fog főnixként
emelkedni?"
Világos az elmondottakból, hogy a történetfilozófia voltaképp a cselekvés filozófiája;
végső kérdése az: érdemes-e tenni, cselekedni, beleavatkozni a történelembe, áldozatot vállalni? A reformkori irodalom, Kölcseytől Madáchig, tisztában volt a negatív válasz logikájával;
de mi sem mutatja jobban a reformkor erkölcsi nagyságát, hogy ennek ellenére a cselekvést
választották. Kölcsey épp 1815-ben, amikor történetfilozófiai stúdiumaival foglalkozott, írta
Szemere Györgynek: „Érzékenység és spekuláció, s a történetnek nyugodt keresése egyformán elrontanak bennünket. Csinálni kellene, csinálni, ifjú barátocskám!
„Előttünk egy nemzetnek sorsa áll..." — visszhangozza majd Kölcsey programját Vörösmarty. A történetfilozófiából a csak azért is küzdés programja nőtt ki.
*

A reformkor Kölcseytől kiinduló nagy gondolatívének fölvázolásával eltértünk az íróportrék bemutatásának szokásos módjától. Nem szóltunk életrajzi adatokról; hogy milyen
könyvmoly volt Kölcsey már a debreceni iskolában; hogy tizennyolc évesen tudós vitát dön48

tötf el Kazinczyhoz írt első levelében; hogy előbb a francia, azután a német irodalomért, különösen Goethéért lelkesedett; barátjával, Szemere Pállal ő írt szellemes választ a nyelvújítást
gúnyoló Mondolatia; Berzsenyi verseit keményen megbírálta, s ezért a sértődött költő elhallgatott... Mindez hasznos és fontos tudnivaló; ám a régi rajongások és viták ideje lejárt, s bizonyára közelebb kerülünk Kőlcseyhez, ha magányában keressük föl, hiszen már egyik kortársa, diákköri barátja, Kállay Ferenc ezzel summázta emlékezését: „a magány érlelé őt meg"
— igen, a magány formálta (mint kagyló a gyöngyöt) a reformkoron végighúzódó nagy gondolatokat, a tanganyikai állapotú nemzet fölemelésének eszméit, a történetfilozófia, az erkölcs kérdéseit, melyekkel korunknak is szembe kell néznie...
A küzdés eszméje tépelődő magányban és őrlő belső vívódások közt keletkezett; így írt
róla Szemere Pálnak:
„Romlom, édes Palim, naponként és szemlátomást! Az a hajdan tavaszként borongó
csendes, de vidám alak hidegen komorrá változott, mint a tél. Ez a kebel ég most is, de sötétben bús lánggal, mint hazádnak omladékai. Ez a tudományszomj, nem lelvén táplálékot,
üres, csapongó s eltévesztő képzeletek közt keres enyhűletet. Ez a forró részvétel az emberiség
dolgaiban, mely egykoron ezer boldogító hevületeket gerjesztett, ah édes barátom, ez az embergyűlölésnek vadforrása lett... Nem borzadsz-e vissza, édes Palim?"
És íme egy visszaborzasztó vers, a Vanitatum vanitás.
Itt az írás, forgassátok
Érett ésszel, józanon,
S benne feltalálhatjátok
Mit tanít bölcs Salamon :
Miképp széles e világon
Minden épül hitványságon,
Nyár és harmat, tél és hó
Mind csak hiábavaló !

Hát ne gondolj e világgal,
Bölcs az, mindent ki megvet,
Sorssal, virtussal, nagysággal
Tudományt, hírt s életet.
Légy, mint szikla rendületlen,
Tompa, nyugodt, érezetlen,
S kedv emel vagy bú temet,
Szépnek s rútnak hunyj szemet.

(...)

Mert mozogjon avagy álljon
E parányi föld veted,
Lengjen fényben, vagy homályon
Hold és nap fejünk felett,
Bárminő színben jelentse
Jöttét a vándor szerencse,
Sem nem rossz az, sem nem jó:
Mind csak hiábavaló!

Sándor csillogó pályája
Nyílvadászat, őzfutás;
Etele dúló csordája
Patkánycsoport, foltdarázs;
Mátyás dicső csatázási,
Napoleon hódítási,
S Waterlooi diadal:
Mind csak kakasviadal.
•

(•••)

Kölcsey léleknagyságát akkor értjük meg igazán, ha e fagylaló filozófia abszolút nullapontjához viszonyítva mérjük; ha számot vetünk vele, hogy a költő útja megállapodhatott
volna e sötét mélységeknél. Számot vetett ő maga is:
„Ez a homlok még komorabb, ez a kebel még borongóbb leszen, s jőni fog idő, melyben
irtózni fogok tollamtól, mert a betű, mely belőle kifolyand, epével teljes leszen és méreggel."
Nem így lett.
Vadon, mint kométák pályája,
Ne bánd, ha folynak napjaink,
Fellobban a remény fáklyája,
Midőn borítnak gondjaink,
S puszták, miként vár omladéki,

4 Tiszatáj

49

Ha lesznek majd Éden vidéki (...)
Erőt a férfiú lelkébe,
Ne fogja szivét csüggedés...

Ez a vers — a címe: Élet — fontos sorral fejeződik be: „Nincs élet a felhők körében."
A dal ne legyen — mint még a Küzdésben írta — „lengő felleg árnya". Alá kell szállni a való
földjére, szilárd talajra lelni ott. Az elvágyódások költője, aki — a Hymnus szavaival — „nem
leié honját a hazában", az éltető közösséget keresve mégis-mégis újra meg újra leírja a „hon"
szót. Már az Andalgásokban, aztán a Rákos nimfájához című versben, mely 1814-ből való.
Ó lyány, hamvvedreden
Búsan két egykor a dal,
S majd szárnya fennlebegvén,
Harmatjából egének
Csöppent vigasztalást.
De néked élni kell, ó hon,
S örökre mint tavasz virúlni,
Ah, mert omladékidon
Reszketve fognék szétomolni,
Hazám, hazám!

Kettő szerelme kebelemnek,
Egy hon és egy leány.
Azt vérző szívvel, ezt epedve,
Azt lángolóan, ezt mosolygva
Tekintvén, ölelem.
De büszke lesz szivem s dobog,
S önérzés száll ki homlokomra,
Ha képeik lengenek felém.
(...)

Ez a vers is számos későbbi, reformkori motívumot kínál. „Kettő szerelme kebelemnek,
Egy hon és egy leány" — írja Kölcsey: „Szabadság, szerelem! E kettő kell nekem!" — írja
majd Petőfi. — „De néked élni kell, ó hon, S örökre mint tavasz virúlni..." — írja Kölcsey;
„És még neked virulnod kell, o hon, Mert isten, ember virraszt pártodon." — irja majd Vörösmarty 1847-ben Jóslat című versének refrénjében.
E két vers szöveghasonlósága nagy történelmi különbséget takar. 1814-ben Kölcsey
„kell"-je („néked élni kell, ó hon") még csak a költő magányos lelkéből, a kétségbeesés szakadékszélén fakad föl; 1847-ben, egy emberöltővel később, Vörösmarty már bizakodó indokolást fűzhet a „kell"-hez: „mert ember virraszt pártodon..." — mivel az eltelt emberöltő létrehozta a tevékeny és áldozatos lelkű hazafiak táborát, Kölcsey eszméinek jegyében s tevékeny
és áldozatos életének példájától ösztönözve. S ha nem elég az emberek tevékenysége, virulóvá
tenni a hazát? Vörösmarty még egy biztató szót belefűz az indokolásba: „mert isten virraszt
pártodon..." Ez a szó sem hangozhatott volna el Kölcsey nélkül! Hisz ő kezdte így versét
1823-ban: „Isten, áldd meg a magyart..."
Ha nem volna szentségtörés, a Hymnust el lehetne énekelni a „Megismerni a kanászt"
dallamára. Szörényi László vette észre, hogy nemzeti imánk egy népdal, közösségi dal ritmusára szól. Hozzátehetjük: többes szám első személyben. Korábbi verseiben Kölcsey lírai pozíciója más volt: a magányos költőé, aki folyvást egyes szám első személyben (ha megengedné a
grammatika, így is mondhatnók: magányos szám első személyben) mondta panaszait és óhajtásait, egyedül, szemben egy süket és visszhangtalan, közönyös és reménytelen társadalommal. Most először, a Hymnusbaxi, megváltozik a nyelvtani alak: a költő nemzeti többes számot használ: „őseinket", „értünk", „zászlónk", „bűneink" és igy tovább. A költő a hazában, a nemzetben, a közösségben végre talajra talált. Többé nem fog elvágyódni, dolga itt
van, s mert tudja, hogy „itt élned, halnod kell", itt fog élni, itt fog meghalni is.
*

„(1834) november 10-e volt, s Pozsonyban a Karok és Rendek tereme tömve emberrel a
fulladásig... Az úrbéri örökváltságról vitatkoztanak. S a tiszai követek asztalánál egy férfi állott, kinek halk szózata szent pietás ihletésekint rezgett végig a csontvelőkön. És e férfiú,
50

megyéjének dísze, büszkesége, nemzetének tölgy- s borostyánkoszorús kedveltje volt. Egy
erős lélek, töredékeny test láncai között. Tar agyát őszbe vegyült kevés hajszálak lengték körül, színtelen arcán ezernyi virasztott éjnek tikkadtsága ült, egyetlen szemében a nemzet minden múlt s jövő bánata tükrözött, szava tompa, mély és érctelen, mint egy síri hang, melynek
monoton egyformasága csak ritkán, csak az indulat legfőbb hevében szállongott alá, és lőn
még tompább, még érctelenebb, még síriasabb, mikor aztán ökölbe szorított jobbját emelve a
rámeresztett szemek előtt úgy állott, mint egy túlvilági lény; kinek szellemszavát, nem úgy
mint másét, az érzékletek segedelmével, hanem közvetlenül lelkünk lelkével véltük hallani...
És e férfiú, kinek emlékezetéhez engem, a polgári tisztelet s a hű barátság religiója csatol, a férfiú Szatmár megyének országgyűlési követe, Kölcsey volt."
Ezt a visszaemlékezést Kossuth írta. A nevezetes beszéd elmondása előtt egy évtizeddel, a Hymnus írásakor, Kölcsey még a magányos töprengések költője volt; most, íme,
szónokként, az országgyűléshez, az országhoz szól. A Hymnus írásakor Széchenyi még föl
sem lépett (az Akadémiát csak két év múlva, 1825-ben fogja megalapítani); most, 1834-ben,
az országgyűlés vitáiban Kölcseynek már küzdőtársai vannak (Wesselényi Miklós, Deák Ferenc), s a szónok szavait a fiatal Kossuth jegyzi s küldi szét országszerte, kéziratos újságja lapjain.
„Emberi szép tett" — Kölcsey nevezte így egyik versében azt, amire mindig is vágyott.
„Neki szónokszékre vala szüksége, a dal szelídítő hatalma helyett az élet fegyverére" — írta
róla egyik jó ismerője, Pap Endre, ifjúkorában Kölcsey joggyakornoka. A mesteréről rajzolt
szép portréban Pap Endre találóan írta, hogy Kölcseyt már pályája első szakaszán is, amikor
működését még csak irodalmi téren fejthette ki, a későbbi politikus jellemszilárdsága és elvei
vezérelték: „A haza szolgálatára volt születve, s a múzsák szolgálatába lépett; a polgári élet
küzdhomlokára hivatott el, s a mezei magányba vonult; szónokszékre vala teremtve, s dalnokká képzette magát. Az irodalomban határozott elvekkel, hajthatatlan jellemmel lépett fel.
Ingottak az előítéletek, jajveszékeltek az áltekintélyek, szinte sírt mérgében az orthodoxia, midőn a szépnek, jónak és valónak ezen bátor tribunusa fellépett kritikáival; együtt volt azokban mélység és magasság; a setétségnek egész tábora kardot köszörült ellene; de őt semmi
nem akasztá meg útjában."
Politikája alapelveit Kölcsey irodalmi tanulmányokban dolgozta ki. Nemzeti hagyományok című esszéjében, 1826-ban, a nemzeti szellemű költészet, a nemzeti műveltség megteremtésének lehetőségét és módozatait vizsgálta, s az alapot, melyre építeni kell, a történeti hagyományok őrzésében, a nemzeti tudat folytonosságának fenntartásában jelölte meg. Mivel másként nem tehette, korholó hangon. A nagyszerű esszé a Hymnus „Hajh, de bűneink miatt..."
motívumát fogalmazza újra, prózában:
„Idő hosszúsága és státusfelforgató szélveszek tehették, hogy a hőskor nyomai elfeledtettek; tehette talán az unokáknak vétkes elhülése is a régiségnek, nemzetiségnek s hazafiságnak
emlékei eránt. Nem merném meghatározni, ha úgy volt-e századok előtt, de már hosszú idő
olta vétkeinket ki nem menthetjük. Nem kérdem, ha szenteltünk-e valaha emléket a régiség
hőstetteinek; csak azt kérdem, ha viseltettünk-e valaha tisztelettel valamely emlék eránt, mely
a régiségből reánk általjött? íme Rákosnak szent mezején egy magányos embernek ökrei szántanak ; magyar királyainknak sírhalmaikat az elpusztulástól meg nem védelmeztük; s a Bethleneket és Rákócziakat borító márványdaraboknak megtagadtuk a kímélést. Mi által dicsőitők
meg a helyet, hol Zrínyink elhullott, hanemha azáltal, hogy a tőle védett sáncokat kótyavetyére bocsátottuk? Nem készakarva feledkeztünk-e meg Dugovicsról, kinek neve még Bocskai
korában közismeretben van? Mit talál a szem, mely régiségeinket vizsgálja? Nemde őseinknek
várfalait, melyeket a gondatlan unoka le hagyott omlani, s köveiből falujában korcsmát rakatott, s maga városi fedelet ment keresni?"
„Vár állott, most kőhalom..." — sőt kocsma. „Nem azt mutatják-e az ilyenek, hogy
nemzeti lelkesedés híjával vagyunk, s a nemzet hőskorának hagyományai kebelünk bűnös elhűlésében lelték sírjokat?"
4*

51

A Nemzeti hagyományok gondolatait Kölcsey egy év múlva Játékszín című tanulmányában fűzi tovább. A nemzeti örökség legfontosabb eleme a nemzeti nyelv.
„Haza és nyelv egyforma rangban álló két nevezet minden népre nézve, ha a tiszteletben
álló nemzetek sorából kitaszíttatni nem akar. Nemzeti életet nemzeti nyelv nélkül gondolni lehetetlen. Jaj a nemzetnek, mely lakhelyeiből kiüldöztetett! Jajabb annak, mely ősi nyelvétől
fosztatott meg! A mi őseink bujdosók valának; de nyelv által összetartván szerezhettek vérrel
új hazát, s az idegen föld általok magyar lett. Mi pedig, ha nyelvünket elvesztenők, mivé lennénk saját földünkön? Hidegen szemléljük-e mi, ha nyelvünk, minekutána a magosabb körökből már úgyis számkivettetett, a maga fennállásának semmi közönséges jelét bírni nem
fogja? Nem keserít-e el az a tekintet, ha nyelvünket, őseinknek ez örökségét, a közhelyről lassanként eltűnni s nemsokára a legalsóbb rendű nép kirekesztő birtokává lenni látandjuk? Szabad-e elveszni hagynunk a kincset, melyért, valamint lakföldünkért s háznépeinkért mind a
vérig, mind a végig harcolni nemcsak jus hív, de szent kötelesség kényszerít ? Mit fogunk majd
unokáinknak felelni, ha szemeinkre lobbantják: hallottátok a segédért kiáltónak szavát, s
nem nyújtátok ki a kart, mely segíthetett volna."
„A legalsóbb rendű nép" — jegyezzük meg e szavakat; új elem jelenik meg ezzel Kölcsey
gondolkodásában: a jobbágy, a földnépe, a nép. Itt még csak mint a nemzeti nyelv őrzője
(ahova Kölcsey ez idő tájt népdalkísérleteiben költői formákért is fordul); még csak mint a
nemzeti nyelv őrzője, de mint csupán ilyen is a társadalom értékesebb része, szemben az arisztokráciával, mely elherdálta nyelvi örökségét. E „legalsóbb rendű nép" számára fog Kölcsey
jogot követelni.
1826-ban Kölcsey költői szépségű megemlékezést — esszét — írt a mohácsi csata évfordulójára. — „Nekem a nemzeti gyásznapok szentek" — így kezdi elmélkedését; magányából kitekintve azonban mit lát?
„Gondolák az emberek: a nap feljött, mint évenként háromszázhatvanötször, majd tisztán, majd borongva fel szokott; s mi van egyéb hátra, hanem hogy dolgainkat vagy dologtalanságainkat ott, hol tegnap elhagyók, folytassuk? A nemes hintóján vagy paripáján hurcoltatja magát; s nem jut eszébe, hogy a reggeli szellő, melyet szív, háromszáz év előtt ősei vérpárájától terhesült. A kalmár számvető képpel nyitja boltját; s jegyzőkönyve mellett a történet
évkönyveire emlékezni ideje nem marad. A katona gond nélkül járdall a bástyákon, nem sejdítvén, hogy azok ez évnapon maradtak király és nemzet nélkül, dúló nép zsákmányává leendők. A tudós mindennapi kenyérről gondoskodván, érzelgésre nem hevülhet. És a költő — ó a
költőről ki tud valamit? rejtve tolong a sokaság közt, mely nevét még nem hallá; vagy magányban ül, hol senkitől nem kerestetik!
Visszamentem szobám mélyébe, s kezemre hajtván fejemet, azt kezdém, amit a drámai
hős, midőn a szerepek egyszerre elfogynak mellőle: beszélék magamban."
Kölcsey vizsgálódó szeme az egész társadalmat, a társadalom minden főbb rétegét és típusalakját áttekinti: a nemest, a kalmárt, a katonát, a tudóst. Ezzel az osztályozással voltaképpen a Csongor és Tünde három vándorát indítja el, akik Vörösmartynál is a társadalmi tevékenység (s az emberi lehetőségek) fő típusai: a Kalmár, a Tudós és a Fejedelem (akinek
alakjában az egyaránt harcban foglalatos nemes és katona mintegy összevonódik). Mindezekkel szemben: oppozícióban áll a magányos költő, aki a nemzeti öntudatot képviseli s a népet
fogja képviselni. Kölcsey tipusalakjai a továbbiakban (immár — miként majd Vörösmartynál
— háromra korlátozódva) reális társadalmi jellemvonásokat öltenek.
„A nemes pénzre vágy, mert nagy házat így tarthat; a kalmár pénzre vágy, mert nagy tőkepénzt így halmozhat; a tudós pénzre vágy, mert nagy, azaz holtig tartó pihenésre így
juthat."
Azt, hogy a pénz mozgatja a világot, tudta már Shakespeare is. Kölcsey azonban a pénzről való elmélkedést korának hazai problémái felé tereli:
„A nemes pénzt nem kap, mert birtokán hitel nem fekszik; a kalmár nem, mert számláit a
nemes nem fizetheti; a tudós nem, mert kéziratain moly rágódik. Mi vigasztalás nélküli állapot..."
52

Hitel! Olyan szót mond ki itt Kölcsey, 1826-ban, mely később az egész reformkor vezérszava lesz! Hitel: ez Széchenyi könyvének cime 1830-ban; részletesen ki fogja fejteni, hogy az
ország vigasztalan állapotának legfőbb oka s minden korszerű (vagyis kapitalista) gazdasági
tevékenység akadálya: a hitel hiánya, az, hogy a feudális kiváltságok és kötöttségek lehetetlenné teszik a beruházásokat, a pénzforgalmat, a gazdaság fejlesztését. Hitel: ennek hiánya
lesz Kossuth témája 1841-ben, amikor a Pesti Hírlap első számában megindítja vezércikkei sorozatát, melynek minden darabja egy pörölycsapás a feudalizmus avult épületén. Széchenyi és
Kossuth vezérszavát azonban először Kölcsey mondja ki. S már ekkor, 1826-ban világosan látja, hogy a hitel hiánya az egész társadalom legfőbb baja: a nemesé, mert nem korszerűsítheti
gazdaságát; a polgárságé, mert nem űzhet biztonságosan ipart és kereskedést; az értelmiségé,
mert eladatlan (és kiadatlan) marad tudásának terméke, szellemi portékája.
A hitel hiányának felismeréséből eredő antifeudális program tüzetes kidolgozása Széchenyire, Kossuthra marad; de a program nemzeti étoszát Kölcsey fogalmazza meg: a haza- és
nemzetteremtés gondolatában.
„Az emberek egy közönséges nagy hazában élnek. Most az angol Rómában, római Párizsban, francia Amerikában, amerikai magyar révparton, és a magyar az ég tudja hol lakik.
Most az újságszerkesztető a világ öt részének ír; az angol és francia regényíró a világ öt részét
sóhajtoztatja; s ugyanazért minden mindent magáénak nevezhet."
Világos ebből, hogy Kölcsey gondolkodásában nincs semmi provinciális elzárkózás, sőt
eltűnődik már a világirodalom fogalmán, 1826-ban, tehát előbb, mint Goethe. De az egységesülő nagyvilág látomása nem vonja el gondját arról a társadalomtól, melyben született.
„Isten egy szívnek egy kebelt teremte: így egy embernek egy hazát. Semmi sem lehet erős,
semmi sem nagy és következéseiben tiszteletre méltó, ami cél és határ nélkül széjjel folyt; aminek nincs pontja, melybe öszvevonuljon, honnan elágazzék. Azért kell minden egyes embernek saját hazájaért munkálni; azért kell szerelme egész erejét hazájára függeszteni; azért kellett a legszebb, legrendkívűlibb tetteknek csak ily szerelem kútfejéből származhatni. Egész világért, egész emberiségért halni: azt isten teheté: ember meghal háznépeért, ember meghal hazájaért: halandó szív többet meg nem bír."
Ez a haza lehet kicsiny, hagyománya szegényes, képe sivár és vigasztalan; mégis: ezt kell
felvirágoztatni.
„Azt hiszed talán, hogy a város, melynek szerelmeért Themistokles mérget ivott, márványoszlopokon nyúgovék s félisteneket számlált lakosaiban? Azt hiszed talán, hogy az omladékok, melyekért a száműzött Camill harcolni visszatért, a mostani Róma omladékaihoz hasonlók valának? s hogy már akkor a Kapitólium a földkerekség történeteinek tanúja volt?
Kunyhók körűi küzdének s hullának a hősek... s mi tiltja e kor embereit hasonlóra törekedniek?"
„Őseitek parányi fészkeket raktanak? szedjétek össze a romokat, s tegyetek belőle mély
alapot jövendő nagyságnak. Apró harcokat vívtanak? csináljátok a békesség műveit temérdekekké. Változékonyságban sínlettek? változzatok ti is, mint a lepke, nemesbnél nemesb alakokra. Emlékeik nem maradtak? mi tilt, hogy emeljetek nékiek? mi tilt, hogy Tinódiak helyett magatok álljatok elő lángénekkel? Minden kő, régi tettek helyén emelve; minden bokor,
régi jámbor felett plántálva; minden dal, régi hősről énekelve; minden történetvizsgálat, régi
századoknak szentelve: megannyi lépcső a jelenkorban magasabbra emelkedhetni; s egész lényetekre bizonyos nemesítő, saját bélyeget nyomni, mely nélkül mind az emberek, mind a
nemzetek sorában észrevétlen fogtok mint parányi vízcsepp az Óceánban tolongani."
A haza fogalma Kölcseynél összetett fogalom. A szülőföld s a hozzá fűző természetes meleg érzés csak egyik eleme annak: „A hazának szent neve nem csatolja magát a föld
porához... Emberek teszik a valóságos hazát, nem az élet nélkül való halmok és térségek, melyek ezerféle népnek egyforma érzéketlenséggel adhatnak lakást.". A haza tartozéka továbbá
a hagyomány, az egy földön élő emberek múltjának öröksége; mindenekelőtt pedig a haza:
program és jövőkép, melyre az egy földön élő emberek közös tevékenysége irányul.
53

Kölcsey hazafogalma és hazafias étosza merőben új. Hagyományra, régi erkölcsre, ősi dicsőségre hivatkozott Berzsenyi, hivatkozott a fiatal Vörösmarty is. Kölcsey mintegy velük vitatkozik majd 1831-ben („Régi kor árnya felé visszamerengni mit ér?"), Huszt című epigrammájában. De már 1826-ban, a Mohács írásakor leszögezi, hogy a korparancs a nemzet számára nem a visszatérés egy idealizált hajdankorhoz, hanem a közös tevékenység, melynek vezérszava a változtatás. „Változzatok, mint a lepe..." — az egész reformkor programját le lehet
vezetni e néhány szóból, melyet Kölcsey a „mi tiltja e kor embereit...", „mi tilt, hogy...", „mi
tilt, hogy..." szónoki kérdések refrénként ismétlődő categoricus imperativusaival támaszt alá.
Az erkölcsi refrént, két évtized múlva, ezúttal is a férfi Vörösmarty visszhangozza: „Mi tilt
jobbakká válnotok?"
A szüntelen változtatás és nemesbülés jövőformáló programját a Mohács szerzője nem
tartja a nemesség privilégiumának — fontos szerepet szán benne a kunyhók lakóinak is. „Mi
köt most titeket mint egész néptömeget együvé? Hol a szellem, mely kisebb-nagyobb mértékben minden keblen keresztüllángoljon? Játékszíneitek? bujdokló vándorok sátorai, hol különben is minden alak idegen. Gyűléseitek? egyik osztály kirekesztő tulajdona, hol az a lehetségig gyéren jelen meg. Egyházaitok? azokban meghasonlátok, s felekezet lelke szállt belétek.
És azok a ti versenyeitek, azok a ti köztermeitek dicsőséges gondolatok ugyan; de kevés számra vágynák kivetve. Mi más lenne az, ha őseitek s egész hazátok őröm és búnapjait Duna és Tisza partjain, palotákban és kunyhókban egyformán ülnétek! mert íme, hol a paloták urának
őse győzött vagy halt, ott győzött és halt a kunyhók lakójának őse is. Ily emlékezetnek egyetemi joga van minden szívhez. Rang és birtok egyesek sajáta: a nemzet és haza nevében mindenki osztozik."
íme, Kölcsey egyrészt az ország állapotának, a hitel hiányának, másrészt a haza fogalmának végiggondolásából, mindkét irányból elindulva ugyanahhoz a programhoz jutott el:
olyan hazát kell teremteni, mely nem egy osztály kirekesztő tulajdona; olyan hazát, melyet a
pór is egyetemes jogon sajátjának, otthonának érezhet. Amikor a megyei köztermekben való
néhány évi szereplés után, 1832 decemberében Kölcsey megérkezik Pozsonyba, hogy immár az
ország köztermében hallassa szavát, világosan látja tennivalóit, mindazt, amit később így foglal majd össze:
„Harcot vívni az előítéletekkel, mik ezen ország embereit fogva tartják, s a haza felvirágzásának eszközeit elővetetni nem engedik; szembeszállni a gonoszsággal, mely e nemzet haladását fortélyosan akadályoztatja; avult s a korszellemmel ellenkező szokásainkat oly törvényekkel váltani fel, melyek az országos szorgalom, hitel és míveltség forrásait felnyissák; kiragadni e népet az oligarchia vaskezéből s a monopóliumok siralmas zsarnoksága helyett alkotmányi, törvényes helyzetbe tenni minden polgárt, hogy kötelességét teljesíteni minden tartozzék, s hogy senkinek jogai büntetlen el ne tapostassanak: ezek s ilyenek valának, amiket országgyűlési pályánkon egyesült erővel elérni törekedénk."
Az országgyűlés alatt Kölcsey naplót írt. A személyes vallomásnak és a politikai publicisztikának ez a kettős remekműve Kölcsey összegyűjtött munkái közt, melyeket halála után Vörösmartyék adtak ki, nem jelenhetett meg; ismeretlen fiatalok nyomtatták ki titkos nyomdában, de mire elkészült, 1848. március 15-e meghozta a szabadságot, s a könyvet immár tilalom
nélkül lehetett olvasni.
„Még a nádor nincs itt, az egymásután érkező követek téli lakaikat rendelgetik — olvassuk a napló első lapjain — s én szobámba zárkózva gondolkozom a hazáról, melynek nevében
jöttem munkálni, és minden bizonnyal — küzdeni.
íme ez a haza, mely gyermekségem álmaiba, mely ifjú és férfi korom érzelmeibe lángvonásokkal szövé szent képét! ez a haza, melynek dicsőségeért meghalni oly régi s oly szép gondolata vala lelkemnek; s melynek háromszáz évű sebeit szívem alatt ezerszer érzém megújulni!
Ez a haza, mely Plutarch hőseit olvastomban egyetlenegy ideála volt az ifjúnak; melynek nevével öszveolvadt kebelemben minden, amit hit és remény, hűség és szerelem, — minden, amit
az emberiség legforróbb és tisztább érzelmei nyújthatnak. És e hazáért szenvedett Hunyadi
54

hálátlanságot és üldözést; e hazáért rohant Szondi a halálba; e hazáért patakzott a Zrínyiek
vére; e hazáért választott sok nemes önként számkivetést, szerelemből fosztván meg magát attól, amihez élte minden boldogságát kötötte.
S te mit fogsz érette tenni ? Mit fogsz tenni most, midőn álmok helyett való pálya nyílik
előtted? Lesz-e erőd létrehozni az ideákat, mik húsz év óta boronganak kebledben? Lesz-e
bátorságod szembeszállani minden akadállyal, mik az új, isméretlen pályázó utát ezerfelől elzárják? Fogsz-e tűrni rettentést, ki barátság és szeretet karjából léptél ki? Fogsz-e tűrni jéghidegséget, kit forró kebel ápolt mindeddig? Fogsz-e tűrni hálátlanságot és félreértést, kiért a
szenvedés óráiban meleg könnyek hullottak, s kinek szeszélyeit is kedvező pillantások szelíden
fogadták?
De fogsz-e ostromot is állani a kísértések közt? Fogsz-e híven maradni, ha tántorodásodra bér tétetik? Fogsz-e szél és hab ellen küzdeni, ha minden elhágy; ha bűnnek mondatik,
amit angyalod kebled mélyén sugall, ha minden való és jó, minden szép és nagy legyőzetve sülyedez? Oh jól érzem én, mit és mennyit kellene tennem; te pedig ott fenn, vagy itt benn, ki
mindeddig tisztán megőrzéd e kebelt, adj segédet mindvégiglen!"
Kölcsey országgyűlési szerepléséről Pap Endre így emlékezett meg: „Jellemében volt valami ideális, volt valami nem e világból való. Plutarchos valamelyik hősének szelleme látszott
benne megjelenni, ki az emberi szeretet és óhajtás tárgyainak összességét a haza nagy gondolatában összpontosította... Különben ezen országgyűlés, melynek alkotónak kell vala lennie,
igen nehezen és egybehangzás nélkül indult meg. Az oppozíció politikája alig terjedt túl a bátor ellenkezésen a kormány irányában. E színezet emberei, mihelyt az udvar úrbért akart,
azonnal a kereskedési tárgy mellé állottak, s akadályai lőnek minden célszerinti dolgozásnak.
Kölcsey egy tiszta, rendszeresen működő oppozíciót tartott szükségesnek."
Az ellenzék feladata Kölcsey szerint a jobbágy mentesítése a feudális terhektől (a kor
nyelvén: az örökváltság). 1834. november 10-i nevezetes beszédében, melyről Kossuth emlékező szavait már idéztük, Kölcsey amellett érvelt, hogy a jobbágy szabadon bírhasson földet, legyen szabadsága és magántulajdona. Nemcsak a föld népének, hanem a parasztfelkelésektől
fenyegetett nemességnek is érdeke ez.
„Gondoljuk meg: nálunk az arisztokrácia tagjai legnagyobb részben falukon, az adózók
közt elszórva laknak. Már Tekintetes Rendek, egypár százezernek kilenc millió közt csendességben élni: ez bizonyosan a milliók jóakaratától függ. Hogy e jóakaratot a kölcsönös bizodalom teremtheti: a csongrádi tisztelt követ igen jól jegyzé meg. De bizodalom, állandó nyíltszívű bizodalom, lehet-é oly emberek közt, kik úr és szolga viszonyában állanak egymáshoz? Kik
közül, míg a kisebb rész kiváltságokkal s tulajdon javakkal bír, a nagyobb rész azon javakból
magát kizártnak szemléli? Példákkal mutassam-é meg, hogy a szolga, valahányszor alkalom
adatik, urával miként bánik? Nem szükség a világ történeteiben széjjeltekintenem, nem szükség a régi Rómában a Spartacus rabcsoportait vagy a németországi paraszthadat, vagy a szentdomingói gyilkos jeleneteket felhozni. Hazánk történeteiben a példák borzasztóbbak, mint
akárhol. Említem a Dózsa vérengző tetteit; tudják a Tekintetes Rendek a József császár alatti
dolgokat Erdélyben; s ki az, ki még most is borzadva ne tekintene vissza a kolera évére, midőn
némely megyékből a legrettenetesebb tettek híre az egész országot keresztülrázá? Felszólítom
a kormányt: ily esetekben mi a mód, mely által bennünket megoltalmazand ? Talán hóhérpallos és kötél, mik a bűnösök ellen fordíttatnak? Nyomorult eszközök! Mert ezek semmivé tehetnek ugyan egyes életet; de itt nem egyes emberekről van szó: itt a szó azon halhatatlan, hódíthatatlan szellemrül van, mely századok óta, most lánggal lobogva, majd hamu alatt emésztődve ég; s ezt nem zabolázza meg félelem, nem győzi le hatalom; ezt csak megszelídíteni lehet. Nem egyébbel pedig, csak oly közös érdekkel, mely a társaság tagjait egyformán kösse a
hazához; s ez érdek csupán két szó: szabadság és tulajdon!"
A nemesség többsége nem értette meg Kölcsey intő szavát. Megyéje, Szatmár, olyan állásfoglalásra kötelezte, melyet Kölcsey lelkiismerete nem vállalhatott: inkább lemondott a követségről. 1835. február 9-én búcsúzott el az országgyűléstől.

József Attila Tudományegyetem
Magyar Irodalomtörténeti Tanszékek
^
Könyvtára
,
\ Szeged, Egyetem u. 2—6*,/

„Jelszavaink valának: haza és haladás. Azok, kik a haladás helyett maradást akarnak,
gondolják meg: miképpen a maradás szónak több jelentése van. Korszerinti haladás épen-maradást hoz magával; veszteg maradás következése pedig senyvedés. Isten őrizze meg e nemzetet minden gonosztól; isten virassza fel e nemzetre a teljes felvirágzat szép napját!"
„Isten virassza fel..." — mintha a Hymnus „Isten, álld meg a magyart" szavai térnének
vissza Kölcsey ajkán. De most, az országgyűlés keserű tapasztalatai után a „Hajh, de bűneink
miatt" motívumra kerül a hangsúly. Verset, átkozódó verset ír a magyar nemzet nagy történelmi alkalmairól, melyeket a nemesség vakon és gyáván sorra elszalasztott.
Zrínyi vére mosta Bécset,
S senki bosszút nem állt;
Rákóczi küzdött hazánkért,
S töröknél lelt halált.
Páris igért szabadságot,
Ti nem fogadtátok,
Járom rátok, gyáva népek,
S maradéktól átok.

És verset ír Kölcsey az elszalasztott alkalmak következményéről: a nemzethalálról. A hideglelősen szörnyű vers, a Zrínyi második éneke, az országgyűlési kudarc keserű és keserves
visszhangja:
És más hon áll a négy folyam partjára,
Más szózat és más keblű nép;
S szebb arcot ölt e föld kies határa,
Hogy kedvre gyúl, ki bájkörébe lép.

Az országgyűlésről Kölcsey visszatért Csekére. Negyvenedik évén túl, kicsit már elhízottan, mezei gazda lett ismét. Javításokat végeztet romladozó portáján, kerítésén; most már
tudja, hogy itt fog meghalni. Ha vesszük: élete kudarc. Egyetlen jobbágynak sem szerzett szabadságot és tulajdont, nem ragadhatta ki a népet a törvénytelenség és zsarnokság kezéből. Ám
tudta jól: „miképen csak a magvetőhöz hasonlítunk, ki reményben él, s szerencsére bízni
kénytelen, ha az magvát a jövendő számára meg akarja-e érlelni." Kölcsey sorsa és szelleme
ezen a ponton Petőfiével érintkezik; elhangzott szavait folytathatnók a másik költő szavaival:
A földet is sugárok értetik, de •
Ezek nem nap sugárai, hanem
Az embereknek lelkei.
Minden nagy lélek egy ilyen sugár, de
Csak a nagy létek, s ez ritkán terem;
Hogyan kívánhatnák tehát, hogy
A föld hamar megérjék?...
Érzem, hogy én is egy sugár vagyok,
Amely segíti a földet megérni.

A magány sok-sok tépelődése, a közélet sok-sok keserű tapasztalata s hősileg megvívott
harcai mélységes bölcsességgel ruházták fel Kölcseyt. Annyi kudarc után ezt írta fiatal barátjának, Szalay Lászlónak: „Nézd, mégsem süllyedtem el; mégis utoljára nyílt pálya, mely lelkemnek teljességét foglalatoskodtatta! Sokat gondolkoztam én, s utoljára is így találtam,
hogy az embert nem helyzetének szerencsés volta, nem álmainak s reményeinak teljesedése,
hanem egyedül az teszi boldoggá, tiszta nyugalom részesévé, ha lelke erejét a lehetőségig gyakorlottá; ha oka van hinni, hogy jelenre és jövőre lehetségig hatott."
56

Bölcsesség és hatni akarás egyesül abban a műben, mely mintegy Kölcsey szellemi végrendelete. Parainesis címmel unokaöccsének, Kölcsey Kálmánnak írta (aki méltó tanítványként
majd a márciusi ifjak közt szerepel és a szabadságharcban hal hősi halált), de az egész nemzethez szól. Az utókorhoz is; a XX. század vajon meghallja-e?
„Szeretni az emberiséget"; „Szeresd a hazát!"; „Törekedjél ismeretekre!"; „Tudományt a munkás élettel egybekötni"; „Meleg szeretettel függj a hon nyelvén!" — így sorakoznak a Parainesis útmutatásai. Túlságosan általánosak — mondhatná valaki. A filozofikusmorális általánosításokat azonban gazdag élettapasztalat diktálta. „Küzdés az élet!" — így
foglaltá össze élete és költészete vezérelvét Kölcsey, s a Paranesis lapjain még egyszer végiggondolta történetfilozófiáját.
„Idő a nagy mester! Ez egy generációt természet rende szerént eltemet, s a következőben
eléri célját. Ki tud várni, az sokat tud; s nemcsak tud sokat, de tehet, s tenni fog sokat.
A bölcs késő öregségében is elülteti a fát, noha hasznával maga nem élhet; de érti, miképpen
az rendes időre megnő s unokáját gyümölccsel enyhíti. Ő tudja, miért kell várni; s ki várás
után sok jót nyert, az munkálni a jövő korért sem rest.
Erős rendület viszi véghez nem egyszer, mit hosszú idők békésen nem hajthattak végre.
Ez állítást a történetírás igazolni látszik. Azonban tekints mélyebben, s látni fogod a rendületet, vagy hosszú idő által előre készített végrehajtásnak lennie, vagy ha nem, akkor az előre
nem készült s korán vagy kor ellen erőszakosan felkényszerített rengést cél nélkül pusztítani; s
vagy az egyetemi szellem által nyomaiban semmivé tétetni, vagy az ellenkező esetre következéseiben a késő maradék nyomorúságát is folyvást eszközleni.
Égiháború és volkánkirohanás miért és mikor szükségesek? Isten tudja, kinek bölcsessége s ereje milliom világokat kormányoz. Ily égiháborúk s volkánkirohanások az erkölcsi világban a néptámadások; s ezek, mint amazok, a sors örök haladású törvényeiben írattak meg."
A Parainesis után Kölcseynek már csak hónapjai, hetei voltak hátra. Lázas és megerőltető munkában teltek: ellenzéki és jobbágybarát politikája miatt perbe fogott barátja, Wesselényi védelmén dolgozott. 1838 augusztusában egy kocsiútján nyári zápor lepte meg, tüdőgyulladást kapott, s az negyvennyolc éves korában végzett vele. Halálának hírére: „megdöglött
végre az a kutya, az a Marat!" — örvendezett egy. Sztáray gróf; „miért nem inkább én!" —
sóhajtott börtönében Kossuth.
Csekén, faluja népe közt temették el. Lépjünk közel a sírhoz, a kicsiny falusi temetőben.
Tisztelegni járt már itt előttünk valaki más. 1846 őszén: Petőfi.
„Meg-meglátogattam a szent sírt, melyben a legnemesebb szívek egyike hamvad. Halmánál nincs kőszobor, még csak fejfa sincs, melyre neve volna fölírva; de nincs is rá szükség,
mert az oda lépő vándornak szívdobogása megmondja, ki van ott eltemetve. Csendes e táj; a
városok, a nagy világ zaja nem hangzik idáig. A nagy férfi sírja körül csak a szellő rezgeti a tövisbokrokat, a tövisbokrok virágain vadméhek donganak, s távol az andalgó Tisza halkan
mormolja dalát, hogy a koporsónak álmát meg ne zavarja."
Csendes a táj, igen. Súlyos táj: történelme van, költője s parasztjai. E kicsiny temetőben,
mely mint valami ősvilágból merül föl, s pogány jelet állít a csontok fölé, azték vagy eszkimó
idomot, csónak alakú fatörzset, emberarc-rovással, e csöndes temetőben pihen a szatmári
adózó nép, s pihen, vele, a költő, középen, tört ív és hat nyúlánk oszlop neo-neoklasszikus
pompája alatt, melyet a százéves halottnak emelt az utókor, parasztjai között pihen.
Szerették a parasztjai? Nem szerették, uruk volt. Irigy rokon bujtogatta is őket ellene, állítólag ki akarták hányni a koporsójából. Más, jó barát, mást mond, cáfol. Végül is nem tudjuk, hogy volt; a fejfák alól nem felelnek.
Mindegy most már: a költő a parasztjai között pihen. Nem úgy, mint két megyével odébb a
másik földesúr, a másik költő, aki holtan is tartózkodó magányba vonult, a széphalmi domboldalon. Ez itt, Csekén, új nemzedéknek tagja, már meglelte, holtában legalább, hazáját.
Nyugszik, pihen, faluja temetőjének közepén, tetemőrző bálványok között, törzse nyugvóhelyén a törzsfő.
57

GREZSA FERENC

„Újszövetségi" modell
NÉMETH LÁSZLÓ BOCSKAI-KERTI ÍRÓI P R O G R A M J A
1942 őszén Németh László előtt bizonyossá válik a háború kimenetele: a németek vereségével a nemzet megmarad, az írónak pedig föl kell készülnie a közelgő korfordulóra. A fölismerésnek pályamódosítás a következménye, melynek kezdetét az önvallomás a szeptember
27-i Bocskai-kerti házavatásban jelöli meg.
Az alkotói megújulás legszembetűnőbb jele az életformaváltás terve. Élet és mű az írói
pályán mindvégig termékeny kölcsönhatás. Most a reform — a Bűn gyötrő ellentmondásosságát feloldandó — a lét felől indul. Németh László önnön sorsává akarja tenni a Csokonaitelep és a Cseresnyés-farm álmát, mindennapjai állandóságává a látomás rendkívüli pillanatát. „Hét éve ennek vagyok a betege. Egy képzeletbeli hely volt a világom, s az egész világ egy
börtön, mely elzár előle. Rabja a társadalomnak, melyből egy újfajta szerzetességbe akartam
kivonulni. Rabja a művek írásának, holott egy műhöz volt kedvem: egy darab tisztább életet
írni. Még házam tulajdonának is rabja; hisz szolgáló vagyonná kellett volna mindenemet tennem s magamat is jobbággyá rajta" — olvassuk a Házavató szövegében. Az emberi példát —
az Égető Eszter-i súlypontcserét előrevetítőn — fontosabbnak ítéli már a művészi teljesítménynél. A „maga törvényén" szeretne élni, nincs nagyobb vágya, minthogy sorsa hasonlítson a természetére. Kivonul az úri középosztályból, a jóléti társadalomból, hogy életmódjával
is beletartozzék a szegénységbe. A múltjával való gyökeres szakitás külsődleges megnyilvánulása a vidékre költözés szándéka, a debreceni egyetemi pályázattal a pedagógusi foglalkozás
igénye, a hivatásos író státusának fölcserélése az olvasóéval.
A Bocskai-kert szimbólum, melyben az író a jövendő közösségi társadalom sejtjét álmodja valóságként. Máneszei is vannak. A ház előtt a diófát Móricz Zsigmondról, a fenyőt pedig
Csokonairól nevezik el. A diófa „csupa árnyék és gazdagság", a termő létnek a jelképe, a fenyő — a „szép délcegség, örökzöld árnyéktalanság" látványával — a körülmények szorításából megszabadult idea törékeny tisztaságát idézi. A Bocskai olyan életmodell, mely kizárja
magából a háborús „ragadozó" morált, s érvényre juttatja az ember „növényi" természetét.
A „mag hó alatt" Ady Endre-i látomásának megfelelője. „Még nem tudjuk, melyik évvel záródik le az a negyedszázad, amelyben mi voltunk a széttekintők, 1943-mal vagy 45-tel, de biztos, hogy le fog záródni. S a nemzetnek sokkal nagyobb érdeke, hogy akkor csöndben érlelt
fiatalok nyomuljanak föl belőle, minthogy ma ők is beledaráltassanak a napok káoszába" —
hangzik az ifjúságnak címzett, de szerzőjére is érvényes intés. Olyan exodus ez,.mely korántsem „élve balzsamozás", hanem az alkotásra kedvezőbb „homály" keresése, a Roland-szerep
újraélése. „Az a legjobb, amit ebben a félhomályban írtam. Ha negyven éves koromig meghosszabbíthatom, tízszer különb ember válik belőlem. A teljes fény, a következetes szerep, a
közélet: az égeti el az embert. Az az, amitől rettegni, amire takarékoskodni kell" — olvassuk
a Tanú emlékét idéző, egyszersmind programértékű vallomásban. „Halk, védett, szellemi pillanat" kell, amelyben a mű — mint Vénusz a tenger kagylójában — megszülethet. Németh
László Debrecen határában nem a maga Ermenonville-ét keresi, hanem az „igény forradalmát" vívja a „technikával szövetkezett martalóc erkölcs" ellenében. Sztoikus vagy buddhista
szemlélődő idill helyett a jövőbe tekintő ember kísérleti laboratóriumát épiti. Hitet, mintát kínál a számára, mely kiragadhatja „léte ürességéből", s gyógyszere lehet az életet „denaturáló"
elidegenedés modern betegségének.
58

Az életformaváltás az írói gondolkodást is átstrukturálja. A jövőkép sokkal hangsúlyosabb eleme lesz, mint a sorskép, újra polgárjogot kap benne a korábban száműzött utópia.
„A háborúval lezárul, érezzük, valami s minél beljebb megyünk belé, azaz minél kijjebb belőle: mind jobban körülfog bennünket, ami már készül a számunkra s amit még nem ismerünk.
Ennek a közelsége fokozza föl ma mindenkiben az életet" — vallja meg Németh tájékozódásának új irányát. A világ növekvő zűrzavarában egyre erősebben rajzolja ki az idea tiszta körvonalait. Az író — akárcsak a Tanú indulásakor — a közélet zaja elől visszahúzódik az alkotás belső köreire. Részint kényszerűségből is: Móricz halálával a Kelet Népe megszűnt számára fórum lenni, tanulmányát, a Népi írót követő polémiában szertefoszlik előtte a munkássággal és parasztsággal kötendő szövetség illúziója, a második szárszói konferencián sok egyéb
mellett azt is tapasztalnia kell, mennyire magára maradt a népi írók táborában. Ennél fontosabb azonban, hogy elébe szeretne vágni a történelemnek, a valóság vargabetűi helyett az eszmék rövidebb útján. Szándékához történelmi analógiára lel Schiller Don Carloskban. „Ami
Franciaországban kitört, a Rajnától keletre elnyomták. A háború, akkor is, mint most, fölfüggesztette az eszmék fejlődését. A bécsi kongresszus, úgy látszik, II. Fülöp végleges győzelme a Carlosokon és Posa márkikon. A beállt csöndben azonban tüstént kiderült, hogy a háború lármája csak elfödte a történelem valódi folyamatait: a béke ott folytatja, ahol abbahagyta. Anglia gazdaságából és gépeiből most születik meg s terjed szét a kontinensen a jólét
vallása s Posa márki fölkel a cella padlójáról, ahová a két svájci leterítette s hozzálát, hogy új
Flandriát »mentsen az emberiségnek"" — olvassuk színikritikájában. A jelenség mögött a lényeget kutatja, a múlékony és változó helyett a készülő maradándóbbat. Az ellentmondások
az eszmények világában kisimulnak, a humánum szabadon kivirágzik, a drámai vívódásból
megképződik az összhang törvénye. Új szóként tűnik fel okfejtéseiben a harmónia. „Akármilyen véget ér (a háború), annak aki rendet teremt, számba kell vennie a rengeteg, magához és
Isten tarka szándékához hű egyéniségét. Csak harmóniát parancsolhat rájuk, nem megsemmisülést. S ebben a világban, akármilyen szörnyű feltételek közt, mi is folytathatjuk a magunkét. Vagy legalább a gondolatunk" — tesz hitet az író optimizmusa mellett.
Németh László jövővíziója a szociftlisztikus színezésű humánum jegyében születik. Inkább cél, mint út. Nem érdek, hatalom, szükségszerűség fogalmaiból épül, hanem ráció és
költészet optimumából. Otthonosság, szabadság és minőség a karakterjegyei. Egység az alapelvekben, sokféleség az életvitelben. „Mihelyt a két nagy szocialista elvet (a termelőtulajdon a
dolgozóké, a nemzeti jövedelemben mindenki a munkája értéke szerint részesül) elfogadtuk,
fölösleges gyaluval csinálnunk társadalmat" — fejtegeti. Mellérendelő társadalom, „osztályok egymás mellett" — a kis egységek bizonyos autonómiájával. Munkás, paraszt, lateiner
„valósítsa meg mindenik a maga természete szerint a szocializmusát. A gyári munkás bírja
hite szerint a gyárat; a parasztvérnek hagyjunk egy kis mozgást a maga szövetkezeti szocializmusában; a tanultaknak adjuk meg a véleménymondás, a kutatás, a hatáskör szabadságát"
— írja. Normái nem pontosan vagy csak ütemkülönbséggel fedik a létező szocializmusét?
A közösségi társadalmat a beépülés őszinte szándékával és a kiteljesedő egyéniség perspektívájából ábrázolja. Olyan világnak, amelyben „az emberi értékek versenye" érvényesül. „A minőség forradalmáról érzem, hogy nem akadt el" — fogalmazza meg benne a maga lehetőségeit. „Az értelmiségi társadalom" Németh László szótárában tulajdonképp a szocializmus szinonimája. Nem szociológiai megjelölés, még kevésbé az osztályszemlélet megkérdőjelezése,
hanem kultúra, erkölcs, életmód magasabb foka, amelyre nemcsak az egyes ember, de egy
egész nép följuthat. Minden társadalmi rétegben megvalósítandó, tömegekben megsokszorozott embereszmény. „Az én számomra a nemzet az értelmiség volt. Nem a valóságos, amelyiket a középosztállyal szokás összekeverni. A kivonuló, a kasztjellegét ledörgölő, a parasztságot, iparosságot magához nevelő... az utópiabeli, szóval" — értelmezi jelentését egyik írásában. Virtuális létforma, amelyet a valóság csak közelíthet. (A személyi kultusz kegyetlen ideje
múltán ma is sok vonatkozásban használható és aktuális társadalommodell.)
Az új sorshelyzetben az írói világkép megint mozgó, táguló rendszer. A „kisebbségi lét"
59

Az új sorshelyzetben az írói világkép megint mozgó, táguló rendszer. A „kisebbségi lét"
korábban a nemzeti önvédelem metaforája volt, most részint egyetemes szociális problémává,
részint a „harmadik világ" ábrázolásává bővül. „A nagy népek milliói épp úgy kisebbségben
vannak a maguk birodalmában, mint a kis népek velük szemben. S gondoljunk Indiára, Kínára, Afrika, Dél-Amerika színes millióira. Nem másfélezer millió ember van itt kisebbségben
ötszázmillióval szemben, hanem kétezer millió az öttel vagy az ötvennel" — fogalmazza meg
antiimperialista programját. Úgy látja, Kelet-Európának történelmi küldetése, hogy „egy aktívabb gandhizmus" eszméjével, szocializmus és erkölcs politikájával példája legyen a „harmadik világ" felszabadulásának. Meggyőződésévé válik, hogy az emberiség léte és jövője múlik háborúk és nacionalizmus meghaladásán, az „egységes világcivilizáció" megteremtésén, a
már-már feloldhatatlan különbségek kiegyenlítésén. „A civilizáció kivetette küllőit a Földre.
De hajókkal és vonatokkal aránylag könnyű volt annyiféle fajt és műveltséget összekötni.
Hogy teremtjük meg számukra a »nyelvet«, amelyen nemcsak egyenruháik, de őseik is beszélni tudnak egymással. Azt kérditek, mit vár a világ Európától. Egy élő, gyakorlati antropológiát. Annyiféle faj közös természetének a megértését s fölmutatását egy nemesebb példában.
Antropológiát: azaz tágabb összefoglaló kultúrát" — összegzi álláspontját. Mi más ez, mint a
bartóki zene tanulsága: a folklór, mítosz, kultúra helyi színei, nemzeti változatai alatt fölfedezhető a közös emberi. Csakhogy a jövő tervévé alakítva.
A futurológiai szemlélet Németh irodalomfelfogásába is betör. Módosítván az Utolsó kísérlet eszméjét, elhatárolja ars poeticáját az „emlékező" művészetétől, a „bartóki" mintától.
Inkább ösztön, mint a ráció súgalmazására. „írásaimban sosem voltam gyűjtő. Hangomat sosem iparkodtam a kollektívum ősi hangszerládáján fölerősíteni" — fejtegeti. A múlt megőrzése helyett utópista műalkotás a terve, mely „az egész életet újjákölti". Igazolásul a Tanú korszakát idézi. „Családomban, munkakörömben, a farm álmában: az emberiség új bölcsőjéért,
egy magyar újszövetségért küzdöttem" — jellemzi törekvéseit. Erkölcsi „bölcsőért", amilyen
a Hegyi beszéd. Olyasféle „akarati alkotások" válnak eszményévé, amelyek az építészetnek
életbe beavatkozó vállalkozásaira hasonlítanak. „A jövőbe törünk: olyasminek akarunk látható otthont teremteni, ami a lelkünkben már megvan, de a tárgyi világban még nincs" —
hangoztatja. Németh „újszövetségi" modelljének nincs köze a tudományos-fantasztikus irodalom programjához. Inkább a művészet „pedagógiai" irányultságát jelenti, olyan — Tolsztoj erkölcsét megelevenítő — alkotói magatartást, amely részt kér az új embertípus kikísérletezéséből és fölneveléséből.
Az „utópista műalkotás" normáit beteljesítő nagyregény ekkor nem születik meg: az idő
nem kedvez megírásához — de szakadatlan folynak az előkészületei. Az Égető Eszter genezise
épp ezekbe a felszabadulást közvetlenül megelőző évekbe nyúlik vissza. A Bocskai-kertben a
„nagy család" álma szövődik, a „kert vallásában" jellemtipológia, az „édenalapító" hősnő
^.növényi" természete. A regény előképe tulajdonképp egy ekkori drámaterv Csokonairól: a
„sivatagban nyájas kertépítő" sorsáról. A vidéki tapasztalatok közben a „csomorkányizmus"
diagnózisát is formálják. Lillafüreden az író a kisvárosi értelmiség elhanyagoltságáról, hanyatlásáról beszél. „Sajnos, ez a réteg nincs kellőleg foglalkoztatva. Szellemi életünk egyik
legnagyobb baja, hogy ez a réteg minálunk elzüllik... Elfelejtik, nem jut szerephez, beposhad,
afféle demagóg olvasó lesz, aki mindenbe beleszagol, de csak azért, hogy zúgolódva eltolja
magától" — állítja össze kórképét. Hallgató Sanyi sámánszerű, lexikonműveltségű, különc figuráját nemcsak a vásárhelyi Pákozdy Ferencről, de barátjáról, Gulyás Pálról is mintázza.
A Népi író jellemzése a regényszövegbe is átkerül: „írásaiban is valami teratomaszerűt érzel.
Van benne fog, szőr, csont, izom, mint ezekben a furcsa daganatokban, csak azt nem látod,
hogy áll ez össze szervezetté." József alakja, intellektuális lustasága és játékossága az író
Cs. Szabó-kritikájában fogamzik meg. „Cs. Szabó László gyűjtő természet. Olvasása közben
egy könyvespolc rajzolódik ki az emberben: előtte az író, amint a fölröppent témához a könyveit mutogatja. Egybe-egybe belélapoz, megjegyzéseket fűz hozzá, nem mint szakember, hanem mint előkelő amatőr, aki emberien és mégis hozzáértéssel tud mellébeszélni a könyv
60

tartalmának. Természetes, hogy nemcsak könyveket gyűjt: képeket, tájakat, helyzeteket, találó anekdotákat. Utas lesz, társaság és társalgás embere, előkelő külföldiek vezetője; így
hajtja föl maga körül azt a sok kis adatot, színt, vonást: ami a lelkében műtárggyá válhat" —
írja róla. A későbbi vásárhelyi emberismeret csak a hitelesség máza a jellemképen. Habár
újabb drámát Németh már nem ír, folynak a „vásárhelyi trilógia" előkészületei is. Megszületik a Széchenyi és a Husz első vázlata. Az író tragikumelmélete is előremutatóan változik: éles
határt von tragikum és pesszimizmus közé. „Tragikus az, aki akkor is kitart a maga igaza mellett, amikor a kozmosztól egy bólintást sem kap (vagy csak éppen azt) magára" — definiálja
Madách-tanulmányában. Nemcsak a sorskörökbe tipró hős büntetése a bukás, hanem azé az
emberé is, aki hű marad az ideához. A színibíráló kedv föléledése is jó stúdium a felszabadulás
utáni drámaírói munkához.
Németh László vásárhelyi korszaka nem előzmény nélkül születik, mint Paliasz Athéné
Zeusz fejéből. Benne gyökerezik a felszabadulás előtti időben és fejlődésben. Nemcsak megújulás, önmegőrzés is; a Bocskai-kert Vásárhely előképe. A folytonosság jele, hogy a művek
többsége korszakokon áthúzódó téma. (Legkézenfekvőbb példa erre az Iszony.) Az értelmiség
hivatása már a háború utánra halmozza a tanulságokat. Igaz, nem csillapodik az íróban az aggodalom : sorsunk lesz-e nekünk is a személyi kultusz, beépülhet-e a régi értelmiség az új rendbe, kész-e az országvezetés a nemzeti sajátosságok érvényesítésére — sőt, képzelete még túl is
fokozza a veszélytudatot. Az azonban világos a számára, hogy „az öntisztulás útja nyitva áll
előttünk". Az „értelmiségi társadalom" eszméje csírájában tartalmazzad tanügy rendezése
majdani koncepcióját: az osztály nélküli társadalmat az emberek műveltségében is meg kell
építeni. Szoros összefüggés van az „Európai Enciklopédia" és a „Négy Könyv" későbbi pedagógiai terve között is. Németh László számára a történelemhez való igazodás szándéka egyre
inkább gondolkodói előkészület a nagy korforduló, a felszabadulás írói vállalására.
Ha a jövőt kutató szenvedély erősödik is benne, Németh mégse szakad ki korából, nem
válik egészen utópiaíróvá. Miközben az új világ iniciáléján dolgozik, önmaga és egy korszak
epilógusát mondja. Megszaporodnak pályáján a „hattyúdalok": a Második szárszói beszéd a
közéleti ember, A távozó szemével a kritikaíró búcsúja. Gyakori műfaj lesz életművében a
nekrológ és emlékezés is. Két malomkő közt őrlődik: egyfelől az írói folytonosság megteremthetőségének idealizmusa, másfelől annak tudata, hogy a történelem sok mindent érvénytelenit(het) munkásságából. Az időt egyszerre éli a vízözön rettenetének és az Ararát megpillantásának élményeként. Az új életbe való beilleszkedés vágyának és az önmagához való hűség erkölcsének konfliktusát szenvedi. A belső megosztottság a korszak műfaji szerkezetét is befolyásolja. Középpontba kerül a számvetés és tisztázás műfaja, a tanulmány és az önéletírás, illetve a kettő ötvözete, hiányzik az objektiváció műformája, a regény és a dráma. A befejezett
Lányaim a Bocskai-kerti idill varázsát csillantja meg. A Móricz Zsigmond emlékezésbe rejtett
program, küldetéstudatának újrafogalmazása a nagy író példáján. A félbehagyott Magam helyett és a töredékben rekedt Kisebbségben-napló a tanulmány tárgyilagosságával és szigorával
készült pályaanalízis. Az írói műhely termelékenysége azonban fokozatosan csökken. Nem
koncepciótlanság vagy alkotói válság az oka, hanem az oxigénhiány. A „magyar Apokalipszis", amelyben beszédesebb a némaság, mint a szó.
*

A Bocskai-korszak jellemző műfaja az újra kivirágzó utópia. Az értelmiség hivatása: az
író 1944-ben megjelent tanulmánykötete egész ciklust épít belőle. E műformát a legszerencsésebb tán racionális álomként definiálni. A filozófus és a költő közös alkotása: a logika tisztasága és a lélek áhítatigénye egyszerre szervezi. Költemény prózában. Eszme és kedély kiegyenlítődése a megvalósulni látszó idea üvegvilágában, az ünnepi pillanat kristályos áttetszőségében. Az ábrázolás plein air-je és konstruktivizmusa: emberek és tárgyak erős fényben, egyszersmind élesenkirajzilódva ragyognak benne, a lérben való otthonosság közérzete termé61

szetesen érvényesül a zárt világrend következetes fegyelmében, a nyelv — nélkülözvén a metaforikus kifejezés izgalmait — pompát mellőzőn éteri és emelkedett. Az utópia ellentéte a drámának : vívódás helyett életgyőzelem, feszültség helyett legenda. Németh László életművében
két típusa alakul ki. A korábbiaknak a Kapások a mintája: platonikus tökéletesség, campanellai eszménykeresés és az üdvösség élettagadása jellemzik. A későbbiekre Az éden kapujában sorozata és az Iskola Kakaskúton a példa: lírai álom helyett inkább terv tanulmány, nem
annyira a képzeletben, mint inkább a gyakorlatban születik, a valóság pozitív tendenciáinak
tudatos meghosszabbítása a jövőbe. A Bocskai-kerti termés természetesen az utóbbi változattal rokonítható: a realitásban gyökerezik, az eszményt hiteles szituációból vonja el, a megvalósíthatatlanság nosztalgiája helyett a beválthatóság reménye szólal meg benne. Tulajdonképp
a Bocskai-kerti élmény általánosítása és kiterjesztése a társadalom életére.
A Családias falanszter a szocializmus otthonosságának igénybejelentése. Életbeli modellje az ötven holdon önállóan gazdálkodó s jövedelmező Fővárosi Üdülő. Eszméje a márciusban itt tartózkodó író s a néprajzos igazgatóhelyettes, Dömötör Sándor beszélgetéséből pattan
ki: nem lehetne-e egy budapesti bérház családi üzemét hasonlóképp megszervezni. A terv alkalmas volna a polgári család álcázott rabszolgaságának fölszámolására, és életközeibe hozná
a jövő építését. Az absztrakció lépcsőin a társadalom reformjáig jutunk: a „családias falanszter" ideája kiindulópontja lehetne az oktatás- és egészségügy, a hadsereg és a kutatóintézet
stb. szervezeti megújulásának.
A takarékosságról — az erkölcsi vallomás önéletrajzi elemekkel dúsított monológjába
rejtetten — a „fogyasztói" társadalommal szembefordított „ajándékozói" társadalom utópiája. A perspektíva csak látszólag szűkül egyéni relációkba: a takarékosság életelvvé tágított fogalmából társadalometikai gondolatmenet fejlődik ki. A polgári filantrópiát a „kötelességvallás" közösségi szemléletével haladja túl: a társadalom javára gyakorolt „irgalom" filozófiájával.
A Felelősség a fák iránt-. Széchenyi műveit idéző közgazdaságtani látomás. A permetezés
gondjából valóság és lehetőség vitája bontakozik ki. „A magyar mezőgazdaság harmincmillió
embert is eltarthatna, ha csupa minőség-gazdája volna." A javaslat: legyen minden gazdaság
egyúttal iskola is, amelyben — az ipar forradalmához hasonlóan — szakmunkássá fejlődhetne
a tudatlan paraszt. A szövetkezet lehetővé tenné a „kertész-értelmiség" alkalmazását, a szakműveltség föllendítené a termelést.
A Magyar építészet hozzászólása a Csaba Rezső szerkesztette folyóirat, a Hajlék vitájához : építőművészetünk számára a Bauhaus, Gropius és Le Corbusier modernsége legyen-e a
modell, avagy a népi stílushagyomány. Németh László új szempontot hoz a polémiába: az
építészet nem emlékező (a hagyományt megvalósitó), hanem utópista (tájba, életbe, szokásokba beavatkozó) művészet, épületeinkkel a jövőbe törünk, a megoldást tehát nem visszafelé,
hanem előre kell keresnünk. A terveket „a növekvő urbanizációnak és a városok kertes szétszóródásának" kettős tendenciájához kellene igazítani, a fejlődő közlekedés és civilizáció, valamint a tájjal való kapcsolat harmóniájához. Az eszmefuttatás most is kinövi a szakmai gondolatmenetet : ars poetica rétegeződik belé. Az író az építészet gondjai ürügyén a maga jövőjére is keresi a választ: a Tanú nyitottabb, kereső és dinamikus alkotásmodelljét újitsa-e föl,
vagy a Kisebbségben hagyományösszegező és jellegőrző, statikusabb magatartásmintája felé
induljon-e. A tanulmányíró és szépíró vonzalma megoszlani látszik az „ó- és újszövetségi"
esztétika között. A kritikus irodalmunk fővonalához, Ady és Móricz „teremtő emlékezetéhez" kötődne szivesebben, az ábrázolóban viszont a „monódia szemérme" az erősebb. A dilemmát végül is Németh „az álom, a feladat" javára dönti el. „Ők egy óriási történelmi bazalt
oszlopra építettek, amely azonban a szemünk előtt olvad, a parasztkultúra felbomlásával,
semmivé. Én a semmire, a délibábra építettem, ebbe a délibábba azonban végül az egész társadalomnak bele kell költöznie" — indokolja döntését az új világ perspektívájával.
Az emlékező és utópista művészet továbbá kultúrtipológiai fogalom is. Az előbbi — mint
Bartók-modell — „a zenei prehisztórikumnak a zene kitágított algebrájával szerzett általános
62

érvényességet", az utóbbi — jelöljük mondjuk József Attila nevével — tekintetét a jövő társadalmára, az alakuló történelemre függeszti. Németh László a szocialista fordulat közeledtével
az „újszövetségi" szellemet ítéli időszerűbbnek, habár szükségesnek tartja a kétféle felfogás
termékeny kölcsönhatását is.
Az utópia Németh László pályáján nemcsak önálló műfaj, köztük is a legeredetibb, hanem szemléleti forma is, s mint ilyen, az életmű kötőanyaga. Tanulmányban, regényben és
drámában egyaránt jelen van. Ha a Bocskai-kerti variációk párhuzamait keressük, ezért lehet
előreutalnunk az Égető Eszter és az Irgalom kompozícióira, illetve a Nagy család trilógiájára.

A Bocskai-kert Németh László alkotói útján félbemaradt kísérlet ugyan, de mégse tekinthető elfecsérelt időnek. Az író egy olyan álomba szövi bele magát, amelyet Vásárhelyt majd a
valóság ajándékaként kap. A farm olyan lombik, amelyben az új világ emberének előkísérlete
folyik. Általa fölkészülhet az életbelire.

PAPP GYÖRGY: OSZTÁLYTALÁLKOZÓ
63

KÖPECZI BÉLA

Korunk eszméi és a magyar szellemi élet
AZ IDEOLÓGIÁRÓL ITT ÉS MOST
Az utóbbi években kiéleződtek az eszmei viták s ennek okát természetesen nem kizárólag
az ideológiában kell keresni, hanem a gazdaságban és a társadalomban, tehát a valóságban,
ahol sűrűsödtek a nehézségek és fokozódtak az érdek-összeütközések. A valóság és a gondolkodás közötti szoros összefüggést hangsúlyozni kell, mert a „tiszta" eszmeiség felől sok mindent nem lehet megérteni. Ugyanakkor azt sem kell tagadni, hogy az ideológiának van egy belső mozgása, amely a régi hagyományokra vagy a mai eszmei áramlatokra épül, éppen a valóságban végbemenő jelenségek értelmezésében. Ideológiát az érdekektől elválasztani nem lehet,
pedig az érdekek nem minden esetben objektív folyamatoknak a kifejezői, nagyon is kötődnek szubjektív, tudati tényezőkhöz. Ilyen módon az ideológiai interpretáció nem feltétlenül a
valóság tükröződése, sőt szembe is kerülhet azzal. Emellett az ideológiát nem kizárólag a hazai
valóság determinálja, hanem a nemzetközi gazdasági, társadalmi politikai helyzet alakulása, sőt
annak értelmezése is. A magyar világ — szellemi életünk is — hajlamos a befelé fordulásra, valamiféle öntörvényszerűség keresésére, a legrosszabb esetben egyenesen a provincializmusra, mégsem állíthatjuk, hogy a nemzetközi politikai-eszmei áramlatok ne hatnának ránk.
Az alábbiakban a nemzetközi és a hazai eszmei jelenségekkel kivánok foglalkozni, főleg a
politikai gondolkodás alakulása szempontjából, nem felejtve el a valóság és ideológia közötti
összefüggéseket.
A NYUGATI VILÁG ESZMEI ÚTJA: A BALOLDALTÓL A JOBBOLDALIG
A nyugat-európai eszmei fejlődés szempontjából érdemes egy ciklikus jelenségre felhívni
a figyelmet: 1945 után — a hetvenes évek elejéig — a baloldaliság volt az uralkodó tendencia,
különösen az értelmiség körében, ma viszont inkább a jobboldaliság. Hadd emlékeztessek rá:
a második világháborúból úgy jöttek ki a népek, hogy nemcsak a fasizmus alól akarnak felszabadulni, hanem társadalmat is akarnak változtatni. Ez volt az az időszak, amikor a baloldaliság különböző változatokban jelentkezett: marxista, szociáldemokrata, sőt polgári liberális vagy radikális változatban is. Alapvető kategóriái az igazi demokrácia és a társadalmi haladás voltak, akár forradalom, akár reformok útján. Ez a szellemi klímát is meghatározta: közvetlenül a második világháború után a nem marxista baloldali értelmiség kereste a kapcsolatot
a munkásmozgalommal, sőt magával a marxizmussal is.
1945 után a polgári vagy kispolgári értelmiség ideológiája elsősorban a francia egzisztencializmusból táplálkozott, amely egyeztetni akart a marxizmussal. J. P. Sartre 1960-ban jelentette ki, hogy a marxizmus „a mi korunk filozófiája: nem haladható meg, mert azok a körülmények, amelyek létrehozták, nincsenek meghaladva." Közismert, hogy Satre elfogadta a
A művelődési miniszter előadása elhangzott Szegeden, a JATE oktatóinak tanácskozásán, 1984 februárjában.

64

marxizmus társadalom- és történelemszemléletét, és a marxista elméletet elsősorban az egyénről való gondolkodással, az úgynevezett egzisztencialista pszichoanalízissel akarta kiegészíteni. A marxizmus részleges elfogadása a társadalmi változás követeléséhez kapcsolódott, és
nemcsak az egzisztencialistáknál, de a neokatolikus és más irányzatoknál is.
A fejlett kapitalista országokban azonban radikális társadalmi változtatásokra nem került
sor. Az amerikai befolyás erősödésével, a Marshall-terv meghirdetése után a kommunistákat
Olaszországban és Franciaországban az uralkodó osztályok kiszorították a hatalomból. A kapitalista rendszer stabilizálása érdekében politikailag és eszmeileg támaszkodott a kereszténydemokrata vagy szociáldemokrata pártokra, amelyek legfeljebb reformokat hirdettek meg. A stabilizációhoz nagymértékben hozzájárult a tudományos-technikai haladás, amelyet eszmei szempontból is felhasználtak a marxizmus ellen. Ekkor bontakozott ki a technokrata ideológia, jött
létre az „ipari", a „jóléti állam" vagy a „fogyasztói társadalom" elmélete, s terjedtek el a neopozitivista filozófiák. Kialakult széles körökben az a meggyőződés, hogy a kapitalista rend minden
ellentmondást fel tud oldani, fejleszteni tudja a termelést, emelni az életszínvonalat, fenntartása
tehát szükségszerű, legfeljebb reformálni kell, mégpedig a technikai racionalitás jegyében. Ezt az
uralkodó hangulatot az sem zavarta, hogy közben a „harmadik világ" végigvitte harcát a politikai függetlenségért és új tényezőként jelentkezett a világpolitikában.
Ezek után a hatvanas évek második felében az Amerikai Egyesült Államokban és Nyugat-Európában váratlannak tűnt a fiatalság és különösen az értelmiségi fiatalság „lázadása".
Ez a „lázadás" összefügött a kapitalizmus fejlődésének általános ellentmondásaival, a gazdasági recesszió előjeleivel, a társadalmi struktúrában végbement minőségi változásokkal, de az
életforma átalakulásával is. Az „új baloldal" ideológiája elsősorban az életforma forradalmát
hirdette meg, bár Nyugat-Európában — különösen Franciaországban és Olaszországban — a
társadalom megváltoztatását is célul tűzte ki. A nyugat-európai országokban az uralkodó osztály 1945 után mindent megtett annak érdekében, hogy a kommunista pártokat visszaszorítsa,
a marxizmust és a létező szocializmust lejárassa. Az „új baloldal" is antikommunista volt, élesen bírálta a kommunista pártokat, de a társadalom megváltoztatására vonatkozó gondolatait
mégis a marxizmus eszmetárából merítette, és antikapitalista célokat hirdetett. Az ifjúság „lázadása" megbukott, mert helyzetelemzése nem volt konkrét; megbukott, mert a szubjektív tényezőket oly mértékben állította előtérbe, hogy nem vette tudomásul azokat a nagy társadalmi-gazdasági folyamatokat, amelyek 1945 után a kapitalista társadalomban végbementek;
megbukott, mert nem találta meg a kapcsolatot a nép széles rétegeivel, mindenekelőtt a munkásosztállyal és annak szervezett mozgalmaival.
Az „új baloldal" hagyott egy emléket: az életforma forradalmának az emlékét, és az ehhez kapcsolódó „ellenkultúrát". Bizonyos politikai elemei is továbbéltek a terrorizmusban és
olyan mozgalmakban, amelyek a kapitalista társadalom szélén bukkannak fel, de ezek már
nem társadalmi tényezők.
1968 után Nyugaton megindult egy egészen más ideológiai építkezés, az új konzervativizmus és az új jobboldal építkezése. Érdekes nyomon követni, hogy a kapitalista társadalom vezető rétegei milyen hamar igyekeztek levonni az „új baloldal" jelentkezéséből az ideológiai
tanulságokat. Mindenekelőtt azt, hogy a tudati tényezőknek sokkal nagyobb jelentőséget kell
tulajdonítani a kapitalizmusban is, mint ahogy azt hitték. A kapitalizmus teoretikusai arra a
következtetésre jutottak, hogy meg kell erősíteni eszme- és értékrendszerüket, mégpedig a
konzervativizmus jegyében; hogy az emberi jogokra hivatkozva még élesebbé kell tenniük
harcukat a kommunizmus ellen, hogy integrálni kell az úgynevezett ellenkultúra olyan elemeit, amelyek a kulturális iparban hasznosíthatók, ezzel politikailag semlegesíthetők, de az ifjúság szubkultúrájának manipulálását szolgálhatják.
Az új konzervativizmus és az új jobboldal nézeteit gazdaságilag kívánta megalapozni. Az
előzményt a klasszikus polgári közgazdaságban találták meg, Adam Smithre visszamenve. Az
úgynevezett neomonetáris iskola (Milton Friedmann és hivei) javasolta megszüntetni az állami
beavatkozást a gazdaságba, korlátozni az állam szerepét a szociális politikában, oktatásban és
5 Tiszaláj

65

a kultúrában, előnyben részesíteni a magánkezdeményezést, leszállítani az adókat, hogy ezzel
a beruházásokat lehessen elősegíteni, inkább az inflációt csökkenteni, mint a munkanélküliséget, és szabadabbá tenni a piacot belföldön és nemzetközileg egyaránt.
A szociológiából a neokonzervativizmus átvette azokat az elméleteket, amelyek a „posztindusztriális társadalom" eljövetelét jósolták. így Dániel Bell, aki szerint a javak termelésével
szemben az úgynevezett szolgáltató gazdálkodás kerül előtérbe, átalakul a foglalkozási struktúra, s ezen belül megnő a tudással rendelkező társadalmi rétegek jelentősége, és egy új értékrendszer kialakítása válik szükségessé.
A neokonzervativizmus segítségül hívta a szociobiológiát is, azokat a nagyon leegyszerűsített tételeket, amelyek szerint az emberek veleszületett tulajdonságaiknál fogva különböző
értéket képviselnek egyénileg, csoportban vagy fajok szerint. A szociobiológiának a terjedése
az Amerikai Egyesült Államokban természetesen összefüggött azzal a megkülönböztető faji
politikával, amely a konzervativizmusnak mindig része volt.
És végül a konzervatív ideológiai rekonstrukció része lett a vallás, mindenekelőtt az az
amerikai fundamentalizmus, amely néhány alaptételre redukálja a vallásosságot, s hozzákapcsolja a puritanizmus erkölcséhez.
Politikailag az amerikai szupremácia ideálja lett része ennek a konzervativizmusnak,
amely nem pusztán gazdasági vagy katonai hatalmat jelent, hanem — e szerint az ideológia
szerint — a demokrácia, az erkölcs és az emberi jogok képviseletét is.
Intellektuálisan nem lehet túl „gazdagnak" nevezni ezt a neokonzervatív ideológiát, de
hatásosságát tagadni helytelen volna.
Az átállás Nyugat-Európában is megtörtént bizonyos sajátosságokkal. Angliában, ahol a
konzervativizmusnak gazdag hagyományai vannak, a neokonzervativizmus hozzákapcsolódott egy úgynevezett populista irányzathoz, amely a hagyománytisztelő, a birodalmát elvesztett, éppen ezért nemzetileg érzékeny nép mindennapi érdekeit és tudatát akarja kifejezni.
Nyugat-Németországban az irracionális filozófia bizonyos hagyományait használták fel,
főleg Nietzsche és a misztikus Heidegger kultuszát. Az etológiából átvették a hierarchikus társadalom gondolatát. Az új vallástörténet olyan elemeit is felhasználták, amelyek ugyanezt az
ideált támasztják alá az indogermán hagyományok alapján. Ezek az irányzatok találkoztak a
régi politikai jobboldallal, sőt néhol a neofasizmussal is, mégsem szabad ezekkel teljesen azonosítani, mert hajdani polgári liberálisok is felkarolták.
Az ideológiai harc a legélesebb ma Franciaországban, ahol nem a jobboldal győzőtt a választásokon, hanem a baloldal, de ahol az erőviszonyok nagyon is kiegyenlítettek. Ennek következtében Mitterand megválasztása óta a jobboldal minden eszközzel megpróbálja lehetetlenné tenni a baloldali program megvalósítását. A francia polgárság ilyen körülmények között
a liberalizmust hirdeti, de a múlthoz képest nem radikális polgári, hanem konzervatív jelleggel. Elég ebből a szempontból arra a nagy népszerűségre utalni, amelyet a francia polgárság
körében a nemrég elhunyt Raymond Áron váltott ki, aki a marxizmussal, sőt a mindenféle
baloldalisággal szemben a neoliberális reformizmust hirdette meg. Emlékiratai ennek az álláspontnak az apológiáját adják, s a saját tapasztalatra hivatkozva azt akarják bebizonyítani,
hogy szembe kell fordulni a Dreyfus-per óta kialakult francia baloldali értelmiségi hagyománnyal. A munka epilógusában a nyugati liberális társadalom előnyeit és az ezzel kapcsolatos fejlődést hangsúlyozza, de maga sem tud mit kezdeni a társadalmi igazság és egyenlőség
kérdésével, s e tekintetben a szkepszist javasolja. Ez a szkepszis persze jó lelkiismerettel töltheti el mindazokat, akik azt állítják, hogy a társadalmat nem lehet és nem is érdemes megváltoztatni. Közben ugyanakkor a francia neofasiszta jobboldal rohamosan előre tör.
Az eszmei légkörre jellemző, hogy a hajdani újbalos értelmiség egy része is átállt az új jobboldal vagy az új konzervativizmus pozíciójára. Ez esetben sem arról van szó, hogy az „új filozófusok" csak a marxizmussal folytatják a vitát, hanem fellépnek minden baloldaliság, sőt minden
haladás ellen. Azok az írások, amelyek a hetvenes évek elejétől jelentek meg Franciaországban
az „új filozófia" és az új jobboldal képviselőinek a tollából, megkérdőjelezték az államot, a ha66

ladást, a rációt, s elítélik a reneszánsztól kezdve az egész polgári filozófiát. Kiizülük sokan átveszik az indogermán hierarchikus társadalom elméletét, az irracionalizmust vallásos vagy laikus formában, s nem riadnak vissza a nacionalizmus és a faji gondolat feltámasztásától sem.
Ennek a felfogásnak következményét jól mutatja az egyik új jobboldalinak, Alain de
Benoist-nak az 1789-es forradalommal kapcsolatos kijelentése: „Szememben nem a baloldal
vagy a kommunizmus, vagy a felforgatás az ellenség, hanem minden egalitariánus ideológia,
amelynek megfogalmazásai — legyenek azok vallásosak vagy laikusok, misztikusok vagy kizárólagosan tudományosak — kétezer év óta szüntelenül virágzanak, amelyeknek fejlődésében
1789 eszméi csak egy szakaszt jelentenek, és amelyeknek a jelenlegi felforgatás és a kommunizmus pusztán csak következményei." Tehát az egyenlőtlenség természeti adottság s ennek csak
következménye egy szigorúan hierarchikus, antidemokratikus és antiszociális társadalom.
Ezzel az eszmei helyzettel szemben, ami Nyugat-Európában és az Amerikai Egyesült Államokban kialakult, úgy tűnik, mint hogyha a baloldal és a baloldali értelmiség ideológiailag
leszerelt volna. Igaz, ez az értelmiség egyes nyugat-európai országokban keresi a kapcsolatokat a szociáldemokráciával, de egyre tétovábban. Az antikomformista, de főleg az antikommunista nyomás hatása alatt mintha megbénult volna eszmei-politikai tevékenysége. Egy
olyanfajta konszenzus jött létre a konzervativizmus és a polgári baloldal között az antikommunizmus jegyében, amely fogva tartja ezt az értelmiséget saját értékei védelmében is.
Ha oda jutottunk el, hogy az antikommunizmus alapján konzervativizmus és polgári baloldal is találkozhatnak, akkor azt a kérdést is fel kell tennünk, hogy miként lehetett ilyen hatást elérni? Az okok természetesen összetettek, de legalább hármat érdemes kiemelni.
Az első magának a marxizmusnak az értelmezésével függ össze. A marxizmus ellenfelei
azt állítják — jobb- és baloldaliak egyaránt —, hogy a szocializmus nem tudta megvalósítani a
marxizmus „próféciáját". A neokonzervativizmus ebből a szempontból még tovább megy, és
azt mondja, hogy a marxi gondolat önmagában is elhibázott volt. Ugyanakkor roppant érdekes, hogy míg a politikai gondolkozás terén ezt a tételt nagyon széles körben el tudták fogadtatni, a tudományban a marxizmus jelentőségét sokan elismerik. Jean-Marie Domenach neokatolikus filozófus írt egy könyvet, Ankét korunk eszméiről címmel, amelyben azt állapítja
meg, hogy „a marxizmus megszűnt a cselekvés ideológiája lenni a nyugati értelmiség számára,
megmaradt azonban mint a kritikai teória szemlélete". Magyarul arról van szó, hogy a történettudományban, közgazdaságban, szociológiában a marxi kategóriákat a tudományos gondolkodás elfogadja, de az értelmiség a politikában szembefordul a marxizmussal. Ennek az érvelésnek a furcsasága az, hogy a marxizmus történelem- és társadalomszemlélete nem kizárólag a marxizmusé, hanem egy hosszú tudományos és politikai fejlődés eredménye. Ha tehát
azt vetik a marxisták szemére, hogy nem valósították meg Marx gondolatait, vagy hogy azokat egyáltalán nem lehet megvalósítani, akkor meg kell azt is kérdeznünk, hogy állunk a társadalmi igazságosság és egyenlőség, a nemcsak jogi vagy politikai esélyegyenlőség, a létbiztonság és a munkához és kultúrához való jog és sok más hasonló eszme megvalósításával, amelyeket Marx előtt és Marx után polgári gondolkodók is meghirdettek? A baloldali értelmiség politikai leszerelése ugyanis minderre vonatkozik.
A második ok, amivel az antikommunizmus sikert tudott elérni, az, hogy a létező szocializmus nem tudott megoldani vagy nem megfelelően tudott megoldani olyan kérdéseket, mint a
gazdaság hatékony fejlesztése, a technikai haladás érvényesítése, a dolgozók életszínvonalának
erőteljesebb emelése. Ebben az esetben teljesenfigyelmenkívül hagyják azt a történelmi helyzetet, amelyben a szocializmus a különböző országokban győzött, és ezzel együtt természetesen
azokat a gazdasági, társadalmi-kulturális körülményeket, amelyek között meg kellett kezdeni az
új társadalom épitését. De figyelmen kívül hagyják a ténylegesen elért eredményeket is, s megtévesztő módon összehasonlítási alapnak a fejlett kapitalista országok vívmányait tekintik.
Ehhez kapcsolódik az az érvelés is, hogy a szocializmus nem tudta megteremteni az igazi
demokráciát, amely a bírálók szerint elsősorban politikai pluralizmust jelent, és az egyéni szabadságjogok korlátlan érvényesítését. Érdemes persze arról vitatkozni, hogy a szocialista or5*

67

szágok fejlődése során miért a proletárdiktatúra eszméje határozta meg az intézményrendszert, ehhez'milyen külső és belső körülmények járultak hozzá. Arról is, hogy miként lehet a
szocialista demokráciát továbbfejleszteni. Megfeledkezni azonban arról, hogy a szocialista
társadalom a demokrácia gyakorlásának, a jogok egyenlő érvényesítésének, a társadalmi igazságosságnak és egyenlőségnek gazdasági lehetőségeit igyekezett megteremteni, ebben előbbrejutott és a tömegek szempontjából a gazdaságilag fejlettebb, nagy demokratikus hagyományokkal rendelkező kapitalista országokat is meghaladta, olyan egyoldalúság, amely — véleményünk szerint — az ott élőknek sem használ.
A harmadik ok, amely talán a „legkifizetődőbb" az antikommunista propaganda számára, az a szocialista országokban végbement válságokra és főleg a törvénytelenségekre való hivatkozás. Szolzsenyicin és az úgynevezett dísszidensek megnyilatkozásai e tekintetben a baloldali értelmiségre nagy hatással voltak. Kevéssé zavarja ezt a propagandát, hogy közben Szolzsenyicinről kiderült: a pravoszláv nacionalista ideológia híve és ezen az alapon ítél el minden
haladó gondolatot Nyugaton is. Jellemző D. Szinyavszkijjal a pluralizmusról nemrég folytatott vitája, amely minden kétséget kizáróan bizonyította, hogy semmi köze nincs azokhoz a
nyugati baloldali értelmiségiekhez, akik a toleranciát reklamálják, nemcsak a politika, hanem
az erkölcs nevében is. A létező szocializmus lejáratása ugyanis ma elsősorban erkölcsi alapon
történik, de úgy, hogy ugyanezt az erkölcsöt nem szembesítik a kapitalista országok politikájával. Az etika és politika közötti régi vita felelevenítése tehát csak egy célt szolgál: bebizonyítani, hogy a szocializmus a „rossz birodalma". A dolog primitív, de hatásos.
Mindezek után az antikommunista propaganda egyik fő érve, hogy bebizonyítsa: a szocializmusnak nincs megújulási lehetősége, ezért e manipuláció készfigyelmenkívül hagyni az utolsó negyedszázad tapasztalatait és megelégszik annak ismétlésével, ami a dogmatikus politikát jellemezte.
Legfeljebb azt teszi, hogy saját kliséjének hitelesítése érdekében a szocialista építés mai ellentmondásait és gyengeségeit is felsorolja, ezek ismertetésére használja fel a „belső ellenzéket" és az emigrációt. Egyik kedvelt eszköze a szocialista országok szembeállítása, a nemzeti vagy nemzetiségi kérdés
és a szocialista építés eltérő vonásainak emlegetésével. E közben ez a propaganda nem veszi észre,
hogy önellentmondásba kerül, mert a feltételezett mozdulatlanságot a szocialista országokban végbemenő változásokkal és a fejlődési különbségekkel is alá akarja támasztani.
Ezzel a nagyon vázlatos elemzéssel — amelyhez felhasználtuk régebbi munkáink tanulságait is — azt akartuk bizonyítani, hogy a nyugati világ az elmúlt 10—15 esztendőben eszmei
szempontból jelentősen változott, s ma a konzervativizmus uralkodó helyzetbe jutott, a baloldali gondolkodás pedig defenzívába került.
HAZAI ÁLLÁSPONTOK ÉS VITÁK
Kérdés, hogy Magyarországon miképpen érzékeljük a világban végbemenő ideológiai változásokat, és hogyan reagálunk rájuk, illetve, hogy a saját, belső fejlődésünkből levonható
eszmei következtetéseket miképpen vetjük össze a világfolyamatokkal.
Magyarország kivételes helyzetben van, több szempontból is. 1956 után olyan reformokat vezettünk be, amelyek a szocializmus építésének megújítását célozták, s ezt a változást az
ország közvéleménye üdvözölte, de objektívebb külföldi ellenfeleink is elismerték. Arra törekszünk, hogy legyen a korszerűsítés folyamatos, még ha megtorpanások és ellentmondások lépnek is fel, tehát nyitottak vagyunk a fejlődés új tendenciáira és az ezeket felismerő reformokra. Végül kivételes helyzetben vagyunk azért is, mert lehetőségünk van, hogy a kapitalista és
szocialista világban végbemenő folyamatokat egyaránt figyelemmel kísérhessük, egybevethessük és saját fejlődésünkre következtetéseket vonhassunk le. Ez a helyzet persze gyakran kivételes nehézségekkel is jár.
Ha most már azt vizsgáljuk, hogy kulturális életünk hogyan válaszol ezekre a lehetőségekre,
azt állapíthatjuk meg: a tudomány reagált a leginkább adekvát módon a politika megújító programjára. Elég arra utalni, hogy a közgazdaságtudomány a maga eszközeivel hozzájárult a gaz68

dasági mechanizmus reformjának kidolgozásához, és hogy azóta is szoros együttműködés alakult ki a gazdaságpolitikai vezetés és a tudományos kutatás között a helyzet felmérésében és a
fejlesztési alternatívák kidolgozásában. A társadalmi helyzet fejlődésének, a struktúra átalakulásának figyelemmel kísérését és egyes társadalmi, szociálpolitikai kérdésekben a döntések előkészítését is segítette a szociológia. Hasonlót mondhatunk el a jogtudományról, különösen a közigazgatás vagy a gazdasági jogalkotás továbbfejlesztése szempontjából. E példákból az derül ki,
hogy a tudományos kutatás élt azokkal a lehetőségekkel, amelyeket a Tudománypolitikai Irányelvek biztosítottak számára, tehát hozzájárult a valóság feltárásához, s ezzel együtt a döntések
előkészítéséhez. Ez még akkor is igaz, ha időnként ellentétek merülnek fel a két tevékenységi
szféra között, ami nemcsak azzal magyarázható, hogy a nézetek különböznek, hanem azzal is,
hogy más a tudomány és a poütika működési köre, jellege és felelőssége.
' Ez az aktív magatartás egyes társadalomtudományokban az ideológiával szemben óvatossággal vagy éppen elutasítással párosult, főleg azért, mert a reformokat féltették a megmerevedett ideológiától. Ismeretesek olyan példák is, amikor a politika és a tudomány tényezői
között szoros volt ugyan a kapcsolat, de ez nem vitt közelebb a megalapozott helyzetértékeléshez. A reform 1972 utáni megtorpanása azonban nem csupán tudati tényezőktől függött, hanem elsősorban a hazai gazdasági és társadalmi ellentmondásoktól és a bennünket körülvevő
gazdasági-politikai környezet megváltozásától. Az 1972 utáni fejlődés egyébként azt is bizonyította, hogy nem szabad lemondani az ideológia lehetőségeiről a reformfolyamatok előmozdítása szempontjából. 1956 után a politika és ezzel együtt az ideológia volt a kezdeményező
mind a szocialista társadalom konszolidálásában, mind a megújítás elindításában, s a politika
tekintetében ugyanezt mondhatjuk a hetvenes évek végén a „radikális" reform továbbfejlesztéséről. Érdemes az ideológiai tényezőkre felfigyelni más szempontból is: a „radikális"reformok követelői sem mentesek az ideológiai állásfoglalásoktól, s az utóbbi időkben azt figyelhetjük meg, hogy éppen a gazdasági gondolkodásban jelentkező ideológiai vákuumot akarják
kihasználni, hogy a politikai pluralizmust hirdessék meg.
Az így kialakult vitákat is tekintetbe véve, azt állapíthatjuk meg, hogy a politika és a tudomány között az elmúlt negyedszázadban szoros, sokoldalú, vitában formált együttműködés
alakult ki, amely a gazdaság, a politika és a tudomány fejlődését eredményezte.
Nem ugyanez a helyzet a kultúra más szféráiban. A hatvanas évek végéig úgy tűnt, hogy
az irodalom és más művészeti ágak készek a szocialista megújulást sajátos eszközeikkel támogatni. Elég, ha arra gondolunk, hogy a hatvanas évek elején már újból jelen voltak az irodalmi életben Németh László, Illyés Gyula, Déry Tibor, és hogy a középnemzedék sok tagja
olyan művekkel lépett fel, amelyek nehéz történelmi problémákkal néztek szembe, de abban a
reményben, hogy a szocializmus le tudja gyűrni a múlt hibáit és sok mindenben újat kezdhet.
Még a gazdasági mechanizmus reformja előtt — sőt mondhatnám azt is, hogy szinte a
konszolidáció megindulásakor — jelentkezett az irodalomban egy olyan tendencia is, amely
féltette a szocialista eszményeket a kispolgáriságtól, attól, hogy az anyagi javak keresése elvonja a figyelmet az erkölcsi és szellemi értékektől. Ezt azért kell hangsúlyozni, mert gyakran
mondják, hogy a gazdasági mechanizmus reformjának bevezetése után alakultak ki az irodalomban a gazdaságot és erkölcsöt szembeállító nézetek. Az aggodalom a „tűztáncosoknál"
éppúgy jelentkezett, mint a volt népi Íróknál, s annak jogosságát nem is lehetett tagadni.
A kérdés végig az maradt, hogy a gazdasági élet átalakulása, az érdekviszonyok előtérbe kerülése, az életszínvonal emelkedése szükségszerűen negatív erkölcsi jelenségekhez kell-e vezessen, és milyen eszközökkel lehet az ilyeneket megakadályozni vagy korlátozni.
A hetvenes években az irodalmi-művészeti életben differenciálódás jött létre. Kibontakoztak olyan kísérletek, amelyek a hazai avantgarde felújítását vagy a nyugati neoavantgarde
követését tűzték ki célul a korszerűség jegyében. A kísérletek egy része az irodalom vagy más
művészeti ágak jelrendszerét akarta megváltoztatni, és ilyen módon belső műhelymunkának
tekinthető. A probléma ott kezdődött, amikor ezek a törekvések egyeduralmat követeltek maguknak, és ki akarták szorítani a kritika segítségével és egy szűk értelmiségi réteg pressziójával
69

a realista irányzatokat. Évekig már-már szinte a tradicionalizmus vagy éppen a dogmatizmus
megnyilvánulása volt a realizmus mellett állást foglalni. Ezt a „kísérletező" irodalmat és művészetet az a veszély fenyegeti, hogy elszakad a közönségtől s ezt némelyek érzékelik is, s ezért
a kísérletezést a politikai ellenzékiséggel akarják összekapcsolni,
i
A hetvenes években a realista irányzatok részben a dokumentarizmus vagy a groteszk,
vagy legalábbis az ironikus történet- és életszemlélet útját választották, de mindenképpen az
éles kritikai megítélést tartották szükségesnek a magyar múlt és jelen bemutatása kapcsán. Ezt
a tendenciát a nyolcvanas évek elejére szinte általános negativizmus váltotta fel, amely most
már nemcsak az ötvenes éveket ítélte el, hanem az 1956 utáni fejlődést is. A megítélés a mindennapi élet szintjén, a mindennapiság felidézése alapján történik, és lényegében véve azt sugallja, hogy a szocialista társadalom élete szürke és érdektelen, nem tudja megoldani az egyén
és a közösség nagy problémáit, nem ad perspektívát a jövőre.
Vannak a kritikai vonulatnak olyan — főleg dokumentarista — változatai, amelyek nem
elégszenek meg a „mai du siècle" filozofikus érzékeltetésével, hanem a politikát veszik célba
olyan konkrét kérdésekben, mint a demográfiai helyzet alakulása, az öngyilkosság, az alkoholizmus vagy általában a társadalom erkölcsi állapota.
Összekötődik ez a kritika azzal a szembeállítással is, amely rendkívül tetszetős és irodalmi
körökben különösen hatásos, hogy tudniillik a viszonylagos anyagi jólét megrontja az erkölcsöket, és hogy erre elsősorban azért kerül sor, mert a demokrácia nem érvényesül kellőképpen. Ez a leegyszerűsítés alkalmas arra, hogy a különböző okokból megnyilvánuló elégedetlenséget egy irányba terelje és ellenzékiséget tápláljon. Természetesen a politika felelős azért,
hogy az ország gazdasági, társadalmi, sőt erkölcsi viszonyai a szocialista vagy legalább a humánus értékrend irányában fejlődjenek. A kérdés csak az, hogy milyen mértékben állnak rendelkezésre azok a gazdasági és egyéb eszközök, amelyek a gyorsabb változást segíthetik, és milyen a társadalom egyes rétegeinek tudati állapota, vállalják-e a változtatást. Itt nem árt tekintetbe venni más, többek között a fejlett kapitalista országok tanulságait is, amelyek azt bizonyítják, hogy nincs egyenes összefüggés gazdaság, demokrácia és erkölcs között. Nem is szólva arról, hogy sajnos napjainkban nem az általános és dinamikus anyagi gyarapodás időszakának erkölcsi problémáit veti föl a valóság.
Az 1956 utáni fejlődés minden józan ember előtt bebizonyította: a Magyar Szocialista
Munkáspárt politikája következetesen arra törekedett, hogy gyarapítsa az országot, fejlessze a
termelést, emelje az életszínvonalat, terjessze a kultúrát, mégpedig az igazi értékeket. Gyakran
hasonlítanak bennünket össze a fejlett kapitalista országokkal, és az összehasonlítás anyagi
szempontból természetesen számunkra nem előnyös, de ne felejtsük el, hogy nálunk nemcsak a
gazdaság fejlődött, gyökeresen megváltozott a társadalom és az emberek millióinak életmódja.
A nagy változások ellentmondásokat hoznak felszínre, s a kérdés, miként tudja ezeket kezelni
nemcsak a politika, hanem az irodalom is. Joggal mondhatjuk, hogy kísérletező társadalomban
élünk, amelyben születtek eredmények és ezekre építeni kell, de vannak hibák és ellentmondások
is, és ezt tudva kell továbbjutni. Az irodalom egy része ezt az összetettséget nem érzékeli, s különösen nem a fiatalabbak, akik számára nem is adatott meg a történelmi tapasztalás.
Ebben a helyzetben roppantul fontos, hogy a múltról, a közelmúltról is hiteles képet adjunk, és tapasztalatainkat nemzetközileg is értékeljük. A kétfajta összehasonlítás reális helyzetérzékelést tehet lehetővé — s erre nagy szüksége van a művészi alkotómunkának is, ha nem
akar szűk műhelyekben maradni. Nem arról van szó, hogy a politika valamiféle legitimációt
keresne a művészi alkotásokban, erre nincs szüksége. Csak zárójelben mondom, hogy a kapitalista társadalom uralkodó osztálya erről már régen lemondott, s ennek ellenére uralkodó
osztály maradt. Másról van szó : a művészetek társadalmi funkciójáról, arról, hogy az emberek öntudatra ébredését s ezzel együtt egyén és kollektíva értelmesebb életének kialakítását segítsék. Ha ebben politika és a művészet együtt tudnak működni, akkor nincs szükség sem a
művészet „átpolitizálására", sem a művész antikomformizmusának mindennapi bizonyítására. Mindenesetre ma Magyarországon nagy esélye van annak, hogy érvényesüljön a művésze70

tek viszonylagos autonómiája, ha azok tényleges funkcióikat akarják ellátni, és nem kívánják
antikomformizmusukat azzal bizonyítani, hogy felújítják a romantika kliséit.
Sokan hivatkoznak arra a magyar és a közép- és kelet-európai elmaradásra, mint a mai
bajok forrására. A történelmi elmaradást természetesen tekintetbe kell venni akkor, amikor a
jelenlegi helyzet ellentmondásait vizsgáljuk, de semmiképpen sem lehet egyetérteni azzal,
hogy az felmentésre vagy elmarasztalásra szolgáljon; ez az elemzésnek csak egyik tényezője lehet. Külön is helytelenítenünk kell, ha ezt a „nyomorúságot" némelyek arra használják fel,
hogy a történelmi tragikum vagy a nemzeti szerencsétlenség tudatát táplálják. Az elmúlt évtizedek nemzetközi tapasztalatai fényesen bizonyítják, hogy az elmaradás nagyon is viszonylagos, Az Egyesült Államok vagy Japán XX. századi és főleg 1945 utáni előretörése azt mutatja,
hogy az olyan úgynevezett organikus fejlődésen keresztülment országokat is túl lehet haladni,
mint amilyen Franciaország vagy Anglia volt. Azt is tudjuk, hogy az elmaradottságnak különböző fokai vannak Európában vagy Ázsiában, esetleg Dél-Amerikában, és a fejlődés lehetőségei
viszonylagosak. Mindezek után teljesen indokolatlannak tartom az elmaradottság abszolutizálását, akár a gazdaság és a társadalom, akár a demokrácia és a kultúra kérdéseiről van szó.
A közép- és kelet-európai helyzethez hozzátartozik a bonyolult nemzeti és a nemzetiségi
problematika. Az elmaradt gazdasági-társadalmi fejlődés miatt Európának ebben a részében
később alakultak ki a nemzeti államok, a kusza etnikai viszonyok következtében pedig az államok egy részében több nemzetiség lakik. Hosszú ideig a magyar uralkodó osztály irányított
egy olyan soknemzetiségű államot, amely 1918 után szétesett, és amelyből különböző nemzeti
államok jöttek létre. Ugyanakkor az Osztrák—Magyar Monarchia felbomlásával a magyar etnikum jelentős része — csaknem 40 százaléka — nem Magyarország területén található.
A történelmi múlt és a mai etnikai viszonyok ellentéteket kelthetnek a közép- és kelet-európai
nemzetek kőzött, ha azok nem találják meg a közös érdekeiket és nem ezeknek.az alapján alakítják akár az államok közötti kapcsolatokat, akár a nemzetiségi politikát.
Józan ésszel nem lehet kifogásolni, hogy él a szolidaritás érzése a hazánk területén élő és
az azon kívül lakó magyarok között, s azt sem, hogy a magyar irodalomban és általában a kulturális életben természetes érdeklődés mutatkozik a határokon kivül élő magyarság sorsa és
kultúrája iránt. Még azt is természetesnek tartom, hogy ha a magyar nemzetiségeket sérelem
éri, akkor a jószomszédi viszony, a népek közötti együttműködés erősítése és nem utolsósorban a szocializmus közös céljainak megvalósítása érdekében erre megfelelő formában reagáljunk. Konfliktus akkor támad, ha egyesek ezt a nemzetközileg egyáltalában nem könnyű kérdést arra használják fel, hogy a közvéleményt szembeállítsák a magyar politikai vezetéssel. Az
eljárás roppant egyszerű: ha valahol valamilyen sérelmet észlelnek, annak orvoslását a magyar
kormányzattól kérik számon, függetlenül attól, hogy ehhez rendelkezésre állnak-e a megfelelő
eszközök. Ha ehhez még felhasználják az irodalom presztízsét is, akkor már teljesen világos,
hogy milyen belső ellentétek alakulhatnak ki. Az ilyen politizálás elleni fellépés a kijózanodást
kell hogy segítse: rá kell hogy ébresszen mindenkit arra, hogy melyek a közép-, kelet-európai
helyzet tényleges jellemzői etnikai szempontból is, milyen ellentmondásokkal találjuk szemben magunkat, nemcsak etnikai okból, hanem a gazdasági-társadalmi változások következményeként is, hogy meddig jutottunk el a szocialista államok közötti együttműködésben. A fő
kérdés az: hogyan lehet a gazdasági, politikai, kulturális együttműködéssel segíteni abban,
hogy a népek és nem utolsósorban az értelmiségiek közelebb kerüljenek egymáshoz. Azt a
munkamegosztási törekvést el kell vetni, amely egyik oldalon a külföldi magyarság sorsa iránti
aggódást az írók feladatának tartja, az együttműködés gyakorlati megvalósítását a szomszédos államokkal pedig kizárólag a politikai vezetésre hárítja. Ez a kérdés egyébként felhívja a
figyelmet arra is, hogy vajon jó-e a magyar értelmiség egy részének helyzetértékelése, tudja-e,
hogy milyen Magyarország nemzetközi súlya és melyek a lehetőségei.
De itt kell szólnunk a történetszemlélet alakulásáról. A történettudomány az elmúlt negyedszázadban arra törekedett, hogy objektív képet adjon a magyar történelem különböző periódusairól, így a XX. század egyes időszakairól is. Ma akár a Tanácsköztársaságról, akár a Horthy-

rendszerről, akár az 1945 utáni fejlődésről van szó, nem lehet azt állítani, hogy a történetírás az
aktuális politika apologetikáját akarná szolgálni. Bemutatjuk a belső magyarországi erőviszonyok alakulását, a gazdasági, ideológiai, politikai fejlődés jellemzőit, s mind gazdagabban azokat a nemzetközi fejleményeket is, amelyek hazánk sorsát meghatározták. Erről a közvélemény,
sőt az irodalom egy része is alig hajlandó tudomást venni, ellenben régebbi nézeteket újít fel főleg annak bizonyítására, hogy a kommunisták tévedtek egyes események megítélésében.
„Hitler utolsó csatlósa" — ez volt 1945 után a nemzetközi és nemcsak a kommunista köztudatban a megítélés Magyarországról. Kétségtelen, hogy ebben a sommás megítélésben sok
az igazságtalanság. Történetírásunk és ennek nyomán a politika is nagyobb jelentőséget tulajdonít ma az ellenállás különböző formáinak és árnyaltabban magyarázza a fasizmussal való
katonai szembefordulás meghiúsulásának okait, anélkül, hogy a magyar uralkodó osztály felelősségét elmosná. Van-e okunk ezek után elvetni a magyar és a külföldi történetírás objektív
megítélését s megpróbálni teljesen szubjektív alapon megítélni országunk, a magyar hadsereg
részvételét a Szovjetunió elleni háborúban? Segítjük-e ezzel a magyar népet a reális történetszemlélet kialakításában és a mai helyzet értelmes megítélésében? Nem érdektelenek persze a
személyes visszaemlékezések, de ezeket történelmi leckéknek tartani legalább is túlzás, arról
nem is beszélve, hogy .közülük a „hamis tudatot" táplálja.
Vagy itt van az ötvenes évek dolga. Ha elolvassuk a különböző, ma záporozó nyilatkozatokat, úgy tűnik, mintha ebben az időben mindenki áldozat lett volna. Ebben persze van igazság, ha azt mondjuk, hogy a politikai vezetés megtévesztette az embereket. Tegyük hozzá,
csak helyeselni lehet, ha a személyi kultusz bűneit leleplezzük, nemcsak a történelem megismerése miatt, hanem azért is, hogy figyelmeztetésül szolgáljanak a ma és a holnap számára. De vajon
elfelejthetjük-echogy 1945, sőt 1949 után is sok ember számára Magyarországon valóban új társadalom épült. Ebben az időben került sor a társadalmi rendszer gyökeres megváltoztatására s ez
olyan jó, amelyet elfelejteni nem szabad, mert ismét csak nem pusztán a történetszemléletet
tesszük irreálissá, hanem a jelenlegi helyzet megítélését és egész értékrendszerünket megingatjuk.
Az egyoldalúság jelentkezik egyébként a hatvanas vagy a hetvenes évek bemutatásánál is,
most már főleg az újabb nemzedék életérzésének tükröztetésében. Olyan szépirodalmi munkák vagy filmek jelennek meg, amelyek azt bizonygatják, hogy 1956 után a sivárság uralkodott Magyarországon. Ez a nihilista történetszemlélet azért is aggasztó, mert egyeduralkodó
akar lenni, kisajátítva magának két kulcsfogalmat, a modernizmust és a nonkonformizmust.
Lehetne persze erre azt mondani, hogy miért foglalkoztatják ezek a jelenségek a politikát ? Valóban elhanyagolhatóknak tekinthetnénk, ha nem lennénk meggyőződve arról, hogy
kell az irodalom és a művészet, nemcsak néhány embernek, hanem az emberek többségének.
A fejlett kapitalista országokban a nagy tömegek művelődését az iskolán kívül a tömegtájékoztató eszközök és a kulturális ipar befolyásolják s tudjuk, hogy a tömegkultúrában nincs
igazi pluralizmus, a kapitalista társadalom apologetikája a maga pőreségében jelentkezik,
gyakran antikommunizmussal fűszerezve. Pluralizmus van az úgynevezett magas kultúrában,
amely azonban elsősorban az értelmiség szűk rétegeit érdekli, s e tekintetben az államnak nem
kell elköteleznie magát: ezek a produkciók nem érintik közvetlenül a politikát s finanszírozásuk az esetek többségében nem is állami eszközökkel történik. Mi a legnagyobb értékeket szeretnénk terjeszteni állami anyagi támogatással a legszélesebb rétegek körében. Ezért, tehát
kulturális és nem kizárólag ideológiai okokból foglalkoztatnak az irodalom és a művészet
olyan jelenségei, amelyeket sokan utasítanak el.
Végül szólnunk kell az elméletről. A világban és Magyarországon bekövetkezett gazdasági-társadalmi változások, a nemzetközi és a hazai ideológia helyzet egyaránt indokolja azt,
hogy megvizsgáljuk viszonyunkat a marxizmushoz, Lukács György gyakran mondta, hogy a
marxizmus megújulásának két útja van: az alapítók tanításához szóló visszatérés és az elmúlt
évtizedek tapasztalatainak és tudományos eredményeinek elméleti feldolgozása, s a két munka eredményeinek összevetése. Ami az első feladatot illeti, a hatvanas években úgy tűnt, mintha ez a módszer eredményeket hozna. Marx és Lenin munkásságának tanulmányozása ekkor
72

fénykorát élte az egész világon és nálunk is. Emlékezzünk Lukács Marxról és Leninről írt
tanulmányaira. Ez az érdeklődés a hetvenes években lelohadt s a Marx-évforduló is inkább a
teoretikusok körében váltott ki érdeklődést. Pedig közben az új konzervativizmus és az új
jobboldal éppen azt próbálta bebizonyítani, hogy már Marx gondolatai is eihibázottak a társadalmi fejlődés megítélése szempontjából.
Ennél is nagyobb gondot okoz, hogy a mai tapasztalatok és tudományos eredmények elméleti általánosítása nem, vagy nem kellő hatékonysággal történik meg. Ennek oka részben
az, hogy gyorsak a változások a valóságban és a tudományokban, de az is, hogy kevesen vállalkoznak szintézisekre, olyan áttekintésekre, amelyek nagy filozófiai kategóriákat vizsgálnak, vagy a fejlődés általánosabb tendenciáit. Visszatart ettől az is, hogy a szocialista országok fejlődése differenciálódott, s bizony jogos óvatosság tapasztalható az általánosításoktól,
hiszen helyi tapasztalatokból kellene kiindulni.
Az ellenvetések mind jogosak, mégis szükség van az elméleti munka megújítására, ha
nem akarunk megelégedni valamilyen szűk prakticizmussal. Márpedig az elmúlt néhány év éppen arra hivta fel a figyelmet, hogy az állandó kisérletezés, az empíria, a praxis hangsúlyozása
mellett szükség van az eszmei előzmények és következmények tisztázására és pedig nem a
pusztán szűk elméleti munka, hanem az ideológia, tehát a nagy tömegeket mozgató alkalmazott elmélet szempontjából.
A kísérletezés jellemző ma a létező szocializmusra, s ha a kisérletezés bizonyos elemei ellentmondásba kerülnek a marxista elmélet alaptételeivel, akkor a feladat az, hogy az ellentmondások okait vizsgáljuk mégpedig a marxista elemzés módszereivel. Meggyőződésünk szerint a marxista elmélet bizonyos alapvető kategóriái — mint amilyen a gazdasági tényezők jelentősége a
történelmi fejlődésben, az osztályok léte és az osztályharc, a társadalmi fejlődés gondolata, a
társadalmi igazságosság és egyenlőség érvényesítése, a materialista természet- és emberszemlélet
— megállják a helyüket, annál is inkább, mert a marxizmus alapítói hosszú történelmi fejlődés
tapasztalataiból és tudós elődeik munkásságából szűrték le elméleti következtetéseiket. Ugyanakkor mihelyt konkrétan alkalmazni akarjuk e kategóriákat a valóság új fejleményeinek megragadására, elengedhetetlen egyrészt a komoly elméleti rekonstrukciós (sőt: sokszor regeneráló),
másrészt a történelmi elemző munka vállalása.
Bizonyos: a szocializmus válságai, sőt kudarcai megtörik azt a naiv optimizmust, amely
jellemez minden változást előkészítő mozgalmat és jellemezte a munkásmozgalmat is, s amely
szerint a hatalom megszerzésével vagy akár a társadalmi viszonyok radikális átalakításával
egyik napról a másikra meg lehet teremteni az új társadalmat, annak minden tevékenységi
szférájában és vele együtt az új embert. A dogmatizmus ezt az utópiát tette magáévá, és kész
volt a valóságon is erőszakot tenni, csak azért, hogy bebizonyítsa a leegyszerűsített elmélet
maradéktalan alkalmazásának helyességét. Ma tudjuk, hogy ez nem lehetséges, a történelem
realizmusból leckét adott.
A fejlődés lassúsága és ellentmondásossága nem jelenti azt, hogy nem kell új társadalom,
amely megteremti az ember felszabadulásának körülményeit és feltételeit. Ezek közé nemcsak
anyagiak, hanem tudatiak is tartoznak. Az ideológia minden társadalomban az eszmei kohéziót segíti elő azzal, hogy bizonyos eszméket és értékeket a többséggel megismertet és elfogadtat. Erről a kohéziós erőről mi sem mondhatunk le. A nemzetközi eszmei harc éleződése azt
bizonyítja, hogy olyan ideológiára van szükség, amely lépést tart a fejlődéssel és választ ad a
kor nagy kérdéseire. Ideológiai vákuum nincs: ha valahol nem a szocializmus eszméi jelentkeznek, mások tolakodnak helyükre — az eszmei zűrzavar dezorientál egyéneket és társadalmi csoportokat, s akadályozza nemcsak a tudati, de a gazdasági és társadalmi fejlődést is.
A marxizmus szemléletét és alapkategóriáit védve és továbbfejlesztve, egy nagy nemzeti és
nemzetközi örökségnek folytatói vagyunk, mindennak, ami évszázadok óta az egész haladó
gondolkodást táplálta a társadalom és az ember sorsának jobbrafordításában, s ennek tudatában kell a külső világgal és a saját belső problémáinkkal is szembenézni. Történelmi esélyünk
van arra, hogy a múltba forduló világgal szemben a jövőt képviseljük — ha lehetőségeinket kihasználjuk.
73

Tüskés Tibor: Illyés Gyula
Az Illyés-irodalom sorjázó teljesítményeit méltatandó jó ideig még bizonyára érvényes
marad a jelző, hogy adósságtörlesztő, hézag- és hiánypótló munka. Izsák József részmonográfiája után így vagyunk Tüskés könyvével is, mely az Arcok és vallomások sorozat kései darabjaként jelent meg. (Harmincnyolcadikként, érték- és időrend zavarát tanúsítón csak távolról követve például a Szomory Dezsőről és Heltairól vagy a Fodor Józsefről és Devecseriről
írottat.) Állításunk igazolásául elegendő, ha az Illyés-kép elhanyagoltságának jellemzéseként
csupán a közkézen forgó lexikoncikkre hivatkozunk: itt még él a vöröskatona legendája, a
költő már 1920-ban, az érettségije előtti esztendőben emigrál, a Hunok Párizsban regénye a
Nyugat hasábjain folyik le, a Válasz 1948-ban szűnik meg s a nevezetes műfordítás-kötetnek
Nyitott kapu a címe. (A pontatlanságok egy részét egyébként az akadémiai kézikönyv is
örökli.) Tüskés — jogos és szükséges kétellyel az előzmények iránt — kénytelen elölről kezdeni az életrajzot, a filológiai alapozással, a kritikai- és irodalomtörténet-írás korábbi eredményeit jóformán csak a műelemzésekben hasznosíthatja. Mindenekelőtt megbízhatónak kell
lennie: tisztáznia az alkotói pálya hiteles kronológiáját, megalkotnia pontos bibliográfiáját,
számba vennie az életmű eszmei és esztétikai értékeit. Nem vállalhatja magára az esszéstílus
intuitív izgalmait: a tévedések kockázatát és a hipotézisek nagyvonalúságát; helyette a körülményekhez és feladatához kell igazodnia: a krónikáshűség mértéktartó realizmusához, a „leíró tárgyiasság" értekező prózába áttett normájához. Tüskés munkája így eligazító kalauz és
igényes összefoglalás. Nemcsak alapos fejlődésrajz, hanem a sokféleség egységét, a változásban az állandóságot tudatosító portré is. Egy majdani nagy monográfia vázlata. Az Illyéskutatók leendő elrugaszkodásaihoz sokáig nélkülözhetetlen dobbantó.
A biográfus lelki szemei előtt a könyv írásakor mintaként minden bizonnyal Illyés Petőfiarcképe lebeghetett. Egyaránt figyel ugyanis élet és költészet jelenségeire: olyan „jellem-és
sorsképet" akar létrehozni, amelyben „a történeti-társadalmi viszonyok rajza, a művek elemzése és a személyes mozzanatok bemutatása szintézisben él egymással." Egyszerre szeretne a
pálya és a mű krónikása lenni: az alkotó és alkotás bonyolult kölcsönhatását kideríteni, életrajz és műértelmezés műfaji ötvényét megteremteni. Csakhogy a „külső" és a „belső" kronológia, az eseményeké és a szellemé, Illyés pályáján nem alkot oly harmóniát, szerves egységet,
mint Petőfién. Illyés alkotói módszerére a „lassú piszmogás" a jellemző: élmény és mű ütemkülönbsége, ihlet és kidolgozás fáziseltolódása. A költemény nem oly szoros függvénye a
konkrét időnek, mint az élet: többnyire hosszú időn át vesztegel az „abbahagyott versek" létformájában, mire szerzője — nem is mindig újabb sorstapasztalatok sugallatára, hanem esetleg csak kompozíciós meggondolásból — befejezi. Az alkotói folyamat időbeli elhúzódása,
sőt széttöredezettsége miatt szinte lehetetlen pontosan datálni. Ha ugyanis a vers „organizmus", melyik pillanathoz kössük keletkezését: a foganáshoz, a születéshez vagy a teljes kifejlődéshez? Tüskés e dilemmák közepette a termékeny kompromisszum lehetőségét választja.
Az életút egy-egy korszakának történeti (lineáris irányú) vizsgálata után a műelemzésben a
74

szoros időrendet föllazítja, a műveket tipológiai csoportosításban tárgyalja. E megoldásnak
erénye a többoldalú megközelítés, fogyatékossága viszont, hogy az életművet életre és műre
bontja, az élmények és válaszok kronológiájához képest némiképp elmosódottabb a rejtett
„második kronológia", a műfaj- és stílusmozgások logikája.
Tüskés könyvének tartalmi értékei közt talán a legfontosabb, hogy a kontinuitást ismeri
föl az alkotói pályán. Számára Illyés útja Párizstól Ozoráig, a munkásmozgalomból a Nyugat
körén át a népi írók táboráig, a háború előtti plebejus forradalmiságtól a hatvanas-hetvenes
években tetőződő magyarságszemléletig: korántsem álutakkal és vargabetűkkel, illetve végletekkel és önkorrekciókkal cikcakkozott folyamat, hanem egyenesvonalú, egyirányú és szerves
fejlődés a „folytonos megújulás és az állandó belső egység" dialektikája szerint, melyben az
eszmék és formák egymást kiegészítő komplementaritása a jellemző, nempedig az antagonizmusok képzésének hajlama vagy kényszere. Párizs azzal, hogy „fajta-kaleidoszkóp", Ady
„álomvárosával" ellentétben, nemzedéki tükörként a szegénység panorámája, a modern nemzettudatot építi a költőben, az önmagával való számvetésre, múltjával és eredetével való szembenézésre indítja. Mintegy „visszavezeti a kezdetekhez — fejtegeti Tüskés —, az otthoni gyökerekhez: a nagy világváros ugyanazt a szabadabb levegőt idézi föl benne, mint a hazai
határ". Csak e perspektívából érhető, miért készül egyidőben a Száműzetésem keserű éneke
emigráns elégiája és a Szomorú béres elkötelezett portréja, miért vállalja Illyés (sorsában is,
tragikumfelfogásában is) a Tótfalusik, Apáczaik és Páriz Pápaik patrióta példáját. Lokális téma és egyetemes perspektíva, a történelmi magyarság gondja és a mai ember létproblémája, a
nemzeti érzékenység és az európai gondolkodás Illyés életművében — egyazon hídnak két pillére. Súlyos hiba volna a költő korszakait egymás ellen kijátszani, a sorskérdések vallatóját a
Puszták népe szerzőjével szembeállítani. Tüskés az életmű kohézióját nemcsak az eszmék egybetartó erejéből származtatja, hanem sajátos szerkezeti tagolódásából is. A témák mozgékonyabbak, mint a műfajok, szabad áramlásuk fellazítja líra és dráma, tanulmány és epika szigorú határait. Mintha kísérlet zajlana egyazon anyaggal, a közlekedő edények törvénye szerint változik nyomás és térfogat, s az életmű e ciklusképződésben a folklór motívumvariáló
kompozícióihoz válik hasonlatossá.
A pályakép másik méltánylást érdemlő erénye, hogy a portré a tabló előterében készül.
A közeg gazdag ábrázolása, melyben a mű bontakozik. Sorsszerű is, véletlen is, hogy Illyés az
irodalmi élet fókuszában legyen. A Nyugathoz nem valamely organizátor, hanem Füst Milán
ajánlja be. Németh Lászlóval már diákként találkozhat: negyedikes, amikor a Munkácsy utcai gimnázium a Bulyovszky utcai reál épületében kap elhelyezést. Kétfelé is barátság köti:
Babitshoz is, József Attilához is. A Pusztulással a népi mozgalom fő sodrába kerül, polémiái
egyszersmind nemzedéktársaié is. Szitnyai Zoltán Párizstól Nagyerdőig című cikke után Zsolt
Bélával való vitája így folyik egybe Németh László „különítményes-pörével". A korszak nagy
összegezője, nemcsak versben és prózában, de — a Magyar Csillag és a Válasz irányításával —
szervezőként is. Öregkorában meglazulnak ugyan kapcsolatai a világgal, ám éber szelleme ekkor is a magyar irodalom sugárzó középpontja marad. (Tüskés, habár kifejtetlenül, szerepét
és művét Arany Jánoséval vonja párhuzamba.) Emberi-írói nagyságának nem a sajátosság
méltósága az alapja, hanem a szintézisteremtő, összegező erő.
Tüskés kötetének erőssége a műelemzés. A szerző Illyés egy-egy költői korszakának jellemzéséül előszeretettel választ kulcsverset. Dicsérendő a mértéktartása a szcientizmus módszerkultuszának és a didaxis szólamosságának elkerülésében: a költemény üzenetét — egyediségét megőrzőn — jelentés, nyelvi forma és kompozíció összefüggéséből fejti meg. (Szép példa
rá a Koszorú értelmezése.) Kritikai észrevételt jobbára csak a műfaji összefoglalásokra tehetünk. Tüskés jó szemmel veszi észre, hogy a Három öreg, az Ifjúság és a Hősökről beszélek
költői epikájában a Puszták népe lírai előkészítése zajlik, ám találhatott volna hozzájuk közelebbi ihlető példát is, mint Petőfi János vitéze és Arany János Toldija — mondjuk Kodály Háry Jánoséiban. Illyés dramaturgiáját főképpen a klasszikus francia dráma (és Ibsen) hatásával
magyarázza, pedig — különösen utolsó korszakában — érezhető rajta az „abszurd" és „gro75
József Attila Tudományegyetem
Magyar Irodalemttrté.ieti Tanszékek

teszk" játékok inspirációja is. A kelleténél halványabbra sikerült Illyés korai és kései —
„leíró-tárgyias" és „gondolati-tárgyias" — verstípusainak poétikai elkülönítése is. Néhol pedig zavaróan hat kép és szöveg összehangolatlansága: a gondolatmenetben szereplő 1906-os
nagyobb és 1912-es szűkebb családi képet az illusztrációk közt hiába keressük. (Jóllehet a képszerkesztő Molnár Edit válogatása igényes teljesítmény.)
Rokonszenves vonás Tüskés könyvében, hogy Illyés portréját nem parnassien távolságtartással, hanem a tárgy iránti szeretettel rajzolja. „írója nem titkolja, hogy a költő mellett
áll, eszméi hívének vallja magát, s az életműnek kijáró, illő és szükséges tisztelettel pillant rá"
— olvassuk bevezetőjében. Bizonyára lesznek, akik apologetikát kiáltanak erre, pedig a vitathatatlan ideák melletti kiállást meg kell különböztetnünk a kritikátlan elfogultságtól. A szerző
igazságtevő szándékkal, az adatszerű és logikus bizonyítás módszerével korrigálja az emlékezetes 1958-as állásfoglalás sommás ítéletét, mely Illyésre mint népi íróra a „harmadikutas nacionalizmus" bélyegét süti. Az Új Szellemi Front idején egyetlen olyan mondatot se ír le, amely
a Gömbös-kormányzat iránti elvi engedékenységét tanúsítaná. (A lelőhely megnevezésében a
Magyarság minden bizonnyal elírás Magyarország helyett.) Az okfejtésben az „árulás" régi
vádpontja mellett az újabb keletű „opportunizmus"-é is megdől: Illyés az ötvenes éveket a
magatartás realizmusával ugyan, a kor beszűkült horizontját a maga életművében is megsinylőn, de a gondolkodói autonómia megőrzésével vészeli át. Hogy milyen nagy szükség van e
tisztázásra, Tüskés a Válasz 1972-ben kiadott repertóriumának a folyóirat „anakronizmusát"
fejtegető előszavára hivatkozik. De hozhatnánk közelebbi példát is: az ötvenedik évforduló
ürügyén a lap szerepét méltató egyik emlékező cikkben találjuk, hogy megszüntetése 1949-ben
régi, elöregedett házak lebontásához hasonlítható, melyek helyébe új, korszerű lakótelep épül
(Bata Imre). Mintha a Válasz irodalma nem lett volna frissebb és modernebb, mint ami a helyébe jött! Van olyan álláspont is, mely az Illyés-féle közéletiséget a konzervativizmus hibájában marasztalja el, pedig már az „utolsó nemzeti költőként" elparentált Adyról beigazolódott, mennyire igaztalan e föltételezés. Tüskés elemzéseiből kitűnik, hogy Illyés a hagyományos (petőfies) költőszerepet is megújítja, pályája — egész a hetvenes évekig — teli van Sturm
und Drangokkal, ám modernsége mégis mindenekelőtt gondolkodása elevenségében rejlik, a
magyarság sorskérdéseinek vizsgálatában.
Hogy Illyés életműve szocialista kultúránk, mai közgondolkodásunk szerves elemévé váljék, sok még a végeznivaló. Eszmetörténeti feladat: vilégképének egybevetése Németh Lászlóéval, Bibóéval, József Attiláéval. Poétikai teendő: alkotói esztétikájának, műfajainak tüzetes leírása. Irodalomtörténeti program: költészetének és prózájának integrálása a két világháború közötti s újabb kori magyar irodalom eszme- és stílustörekvéseivel, áramlataival. Tüskés
könyve a nélkülözhetetlen alapot, a kiindulópontot adja meg e munkához. A kontúrokat rakja fel a portrén, amelyeket tovább kell árnyalni. (SzépirodalmiKiadó, Arcok és vallomások.)
GREZSA FERENC

Csorba Győző: Simeon tűnődése
A korábbi kötetek olvastán legtöbben „fölényes" mesterségbeli tudásról beszéltek Csorba Győzőnél. A megállapítás kétségtelenül jogos, ugyanakkor köteteiben nem csupán a mesterségbeli jártasság többféle megnyilatkozását kell látnunk, hanem azt is, hogy e mögött komoly, etikus gondolati építmény húzódik meg. Nemcsak arról van szó, hogy Csorba Győző
nyitottan figyel a világban zajló eseményekre, s különösképpen érzékenyen a közvetlen kör76

nyezetében észlelhetőekre, hanem arról is, hogy ezek a megfigyelések végül is hatványozódtak, s eljutottak az összegeződés pontjára, egy minőségileg más, új nézőpontú megközelítéshez. Csorba új kötetének záró ciklusában maga is jelzi, hogy „merőben mást" igyekszik kifejezni, mint amit eddig mondott, s mint amit korábban mások, költőtársai és elődei leírtak. Ez
egyfajta nézőpontbeli változásra utal Csorba Győző költészetében. Az aspektus módosulása
persze nem úgy jelenik meg a könyvében, hogy ez látványos, az eddigiektől elütő tartalmakat
és formákat mutatna. A „merőben más", még egyszer alá kell húzni, benső, szemléleti átalakulást jelent.
Az ember és a természet viszonyáról szólva legtöbben az ember oldaláról közelítették meg
a kérdést. Csorba Győző új kötetének utolsó ciklusában viszont van egy vers, melynek az a cime Van és marad. Ebben a föld, a víz és az ember kapcsolatát a hagyományostól eltérő aspektusból írta le. Mindenki által ismert jelenség, hogy mennyire romlik környezetünk, a föld az
életlehetőségek szempontjából, s az is, hogy ennek a romlásnak csaknem kizárólagosan az ember az oka. A romboló hadat, a természetet pusztító embert napóleonokkal azonosítja Csorba
Győző. Ebben nemcsak ötletet kell látnunk, hanem azt is, hogy a név egyfajta világbíró törekvéssel asszociálható. Ugyanakkor a költő hangsúlyozza, hogy a napóleonok hadának is el kell
pusztulni. Az állandóságot az ember és a természet kontaktusában nyilvánvalóan az utóbbinak kell képviselni, mert a föld, a víz „van és marad", ahogy Csorba mondja, és fölényes
anyagi erejénél fogva hordja évek millióját, nyugalmasan, csöppet sem tántorodva.
A „merőben más" nézőpont egyik vonását a címadó versben kell keresnünk. Hosszú idő
óta jelentős gond az írástudók számára, vajon pontosan megértik-e gondolataikat, követni
tudják-e eszméiket azok, akik olvassák. Ezzel párhuzamos nehézség, hogy megértik-e egymást
a beszélt nyelvben az emberek. Ismert kifejezés, ami különösen akkor kerül elő, ha idegenekkel meg tudjuk értetni magunkat, hogy „egy nyelvet beszélünk". De ennek az azonos nyelvnek a beszélése — Csorba tapasztalatai szerint — sem hozza meg mindig a kívánt eredményt,
ez sem juttat el bennünket ahhoz, hogy alaposabban megértsük egymást. Sőt, mindig több
lesz a félreértés, egyre menthetetlenebbül szakad darabokra az ember(iség). Nem tudja megértetni magát, mert a grammatika, a szókincs, a retorika nem mindenki számára ugyanazt hordozza. Közelednünk kellene tehát, s ennek a megértésen át kell történnie, éppen az
ember(iség), kicsit drámaibban fogalmazva, a megmaradás érdekében. A Merőben más ciklus
tartalmaz Csorbánál olyan verseket is, amelyek éppen a megmaradást, az emberiség jövőjének
rajzát tűzték ki célul. Azt, hogy megmutassa, ha tetszik, rádöbbentse az olvasókat és remélhetőleg azokat is, akiket illet, arra, mennyi önpusztító erő, indulat, gondolat halmozódott föl az
ember(iség)ben. Eső olvasásra talán megint csak ötletnek tűnhet az, hogy Rémképek az emberiség történetéből című versében az Iliászból hozott részleteket párhuzamba állítja Hirosimával. A gerely vagy a dárda egy-egy harcost pusztított el, viszont ahogyan Csorba Győző fogalmaz — egyetlen primitív kis atombombácska (itt a kicsinyítőnek tartalmi jelentősége van) képes volt 80 ezer gyermeket, felnőttet, férfit és nőt elpusztítani, és sok ezret még később. A triptichon harmadik része a jövőre tekint. Itt megint egy pontos, megrázó jelzőt írt le az önpusztításról; „elsőrangú" H-bombák ledobásáról szólt. Azok nyilván X-millió embert tudnának
már megsemmisíteni. De abban az esetben ki jegyezné le az áldozatok számát? — kérdezi a
költő. Trója ostrománál, Hirosimánál voltak krónikások. De ki lesz abban a jövőben, ami az
emberre várhat, a krónikás? Ha lesz is, ki tanul belőle? Végül is a háromtételes rövid vers tanulsága éppen az, hogy az Iliász harcaiból meg Hirosima kataklizmájából tanult-e az emberiség annyit, hogy elkerülje az X napot, illetve az X millió elpusztítását. Csorba Győző pontos
kötetszerkesztői munkáját mutatja, hogy az emberiség jövőjét féltő, fölrázó és megrázó vers
mellé odatette azt, amit 1979 végén írt, a Ténymegállapítást. Puritán, versnél meglehetősen
szokatlan cím. Miről beszél ebben a költeményben? Arról, hogy mennyi ember, hány tízezer
gyerek és felnőtt hal éhen az eddigi fejlődés csúcsán. A kontraszt megdöbbentő. Az elért eredmények, a belátható út valóban azt sugallják, hogy az emberiség csodálatos lépéseket tett
meg. De Csorba önnön gondolatai közül azt sem engedte kihullani, hogy mindennek ellentéte77

leként pusztít az éhség, az emberiség is őrli önmagát. A vers írásakor Csorba nem láthatta még
azt a világstatisztikát, amelyik a gyermekek évét dolgozta fel. Abból kiderül, hogy a nemzetközi gyermekévben 17 millió fiatalkorú halt éhen a világon, s összehasonlító adatként az is
tény, hogy napi fél dollárral meg lehetett volna menteni őket. A világnak erre nem volt napi
ötven centje! Az érvek puritánságáért, a szenvtelen ténymegállapításért tartom fontosnak ezt
a verset.
Csorba költői szemhatárának tágasságát, horizontjának egyetemességét jelzi, hogy zökkenő nélkül bele tudta építeni kötetébe, lírai világába az univerzális gondokat. A főszólam természetesen az, ami jó néhány évtizede jellemző Csorba költészetére: önmagával és a múlandósággal, a halállal való szembenézés. Úgy tűnhet, olyan költői alkat, aki szeret szenvedni.
Úgy tetszik, ebben éli meg azt, amit tapasztal. Mielőtt azonban bárki félre hallaná szavait,
rosszul értelmezné magatartását, hangsúlyoznom kell, hogy képes önmagával, vágyaival
szemben is a reális számvetésre. Olvassuk csak el önkínzásaim című versét. Itt nemcsak az ragadja meg a figyelmet, hogy mennyire szókimondóan és végsőkig lecsupaszítva nézi önnön
szenvedélyét. Fontos még, hogy felmérte, az önkínzás pszichológiai kifejezéssel mondva libidó neki. Ez a számvetés egyúttal allúzió arra, hogy a költő pontosan tudja, miért kellett ezt végigcsinálnia, s miért nem írhat másként. A sok kérdés, kétely felelősségvállalás önmagával
szemben. Olyan utat teremtettek, ami az önmegmutatás, a belső világ kitárulása szempontjából majdnem kizárólagos jellegű. A kétely, a kétkedés, mindennek racionális és ellentétekben
látó megközelítése a lényeges. Nyilván nem véletlen, hogy az önkínzásaim előtt a Cyrano érdeke című vers szerepel. Csorba szigorú kötetkomponálási elveit bizonyítja ez is. Cyrano érdeke a vers szerint az lenne, hogy ne beszéljen szépen, hiszen a bájos szavak, a gördülő mondatok a beszéd és az arc között így, ha Roxan megpillantja, nincs összhang.
Az ebben rejlő kétség fordulópont a versek világában. Láttuk már korábbi könyveiben,
hogy mennyire pontos önmegfigyelésekkel írt. Külső és belső változásait szinte napló pontossággal jegyezte le verseiben. Ez a módszer folytatódik újabb kötetében. Egyik telitalálatos darabja a könyvnek a Kisunokáim. Megelőző könyveiben már kifejezte Csorba, hogy az élet
folytonosságát biztosítottnak látja, hiszen a szülő-gyermek kapcsolódáshoz unokák is odatársultak. Némileg új színezetet is adva így a folytonosságnak. A Simeon tűnődésében azzal a
változástudattal, ami az öregedő emberekre jellemző, nézi kisunokáit, illetve szembesíti gondolataival a kívülről észlelhető növekedésüket, változásaikat. Azt például, hogy a gyerekek
folytonosan szebbek lesznek, az öregember pedig — saját szavaival — „csúful rohamosan".
Majd az jutott eszébe, hogy a kisunokáknak előbb-utóbb el kell veszíteni a nagyapát. Ezért
szólt hozzájuk szinte óhajtó, könyörgő módon, hogy kegyelmezzenek. Idézzük a vers utolsó
szakaszát:
Kisunokáim, kegyelmezzetek,
most és akkor nagyon szeressetek,
ti maradtok úgyis a győztesek,
a kellőnél jobban ne győzzetek!
A Simeon tűnődése fő vonala kétségtelenül a múlandóság. Ezen belül a meditatív, töprengő vonás a legerősebb. A „közelgő fal" tudatában sem móndhat mást Csorba, csak azt,
hogy jobban kell figyelnie, hűnek, bátornak, magát nem kímélőnek kell lenni, mert ezek a jegyek teszik igazán izgalmassá számára a vállalt pillanatot. A Simeon tűnődésében egészében
az a megragadó, hogy a világra tekint. Nemcsak önmagát sajnálja, nemcsak belülről kísérli
meg átélni azt, ami fontos, hanem a világra nézve is. A kötet és a verscím allúziója az egyik
bibliai jelenetet idézi meg. Az agg Simeon képét, aki azzal, hogy Jézust a karjában tarthatta,
elérte életének legboldogabb pillanatát. Természetesen hálálkodó szavakat mondott. De ott a
kérdés is: mi értelme ezután az életnek? Csorba ebből a példázatból a szemlélődő meditációt
emelte ki és azt, hogy a gondolkodásban, a kételkedésben a vállalás az egyik legfontosabb
78

elem. Nemcsak a tűnődés ténye, a ráció munkája érdekes, hanem a világ, önmaga és az emberiség elfogadása. Ebből a nézőpontból mutatkozik meg igazán a verset összefoglaló sorok
mélysége:
Az ablaknál ülök Nehéz tavasz
Kincseket mutat mégis a világ
Remegés bélel hűs kételkedés
Én Simeon előre s hátra nézek
és kétfelé tanácstalan vagyok...
•i
A kötet főbb témái a múlandóság, a természet átalakulása, a kétségek, a világ és az ember
jövője feletti meditáció szigorú rendben kapcsolódnak egymáshoz. Ezen belül Csorba kiemelt, hangsúlyossá tett dolgokat, mint a bele nem nyugvás és az állandó szembesités. Ezek
nem teszik töredezetté a szemléletet, sőt a lírai világ bölcs derűjét sugallják. A rend karakterizálja a Simeon tűnődése verseit. Az, ami „átjárt minden csöppke részt" és bentről tartja össze
az egészt; a szépet és a rútat, a virulót és a hervadót, a múlandóságot és az örök létet. Az élet
rendje bukkan elő a kötet minden sorából. (Magvető.)
LACZKÓ ANDRÁS

Cserei Mihály: Erdély históriája [1661—1711]
Bocskai István 1606-os „testamentomi 'rendelésében" szellemi-politikai örökségül és
mintegy intelmül hagyta, hogy „valameddig pedig a magyar korona ott fenn, nálunknál erősebb nemzetségnél, a németnél lészen, és a magyar királyság is a németeken forog, mindenkor
szükséges és hasznos egy magyar fejedelmet Erdélyben fenntartani, mert nékik is oltalmokra,
javokra lészen. Ha pedig Isten azt adná, hogy a magyar korona Magyarországban magyar
kézhez kelne egy koronás király alá, úgy az erdélyieket is intjük; nemhogy attól elszakadnának vagy abban ellent tartanának, de sőt segéljék tehetségek szerént és egyenlő értelemből,
azon korona alá a régi mód szerént adják magokat."
Az elmúlt esztendőkben több vaskos, szépen gondozott kötetben is figyelemmel kísérhettük, hogy Bocskai István utódai, mint „egyszemélyben felelősek", miként tartották magukat
mindennapi politikájukkal az idézett végakarat szelleméhez. Az 1980-ban, Bethlen Gábor születésének 400. évfordulója alkalmából megjelent emlékirat- és irodalmi dokumentumválogatás — (Bethlen Gábor emlékezete) — a nagy fejedelem magán- és közéletébe avatja az olvasót,
s egyszersmind a békés, aranykorát élő Erdély szemlélődő, elégedett polgárává is honosítja őt.
Szalárdi Jánosnak ugyancsak 1980-ban kiadott Siralmas magyar krónikája. — nyelvünknek ez
az alig-alig megnyitott és leltárba vett kincsesháza — fele részben tárgyalja a Bethlen Gábor
halálát követő politikai és gazdasági stabilitásnak külpolitikai sikerekkel is fémjelezhető bő
negyedszázadát, s fele részben a fejedelemség pusztulásának II. Rákóczi György felelőtlen
lengyelországi hadjáratával kezdődő üszkös, véres esztendeit. Mindannak lerombolásához,
amit négy évtized alatt építettek, négy esztendő se kellett. A felperzselt földön Bocskai végrendelete is elhamvadt.
Az Erdélyi Fejedelemség I. Apafi Mihály 1661-es trónra kerülésekor romos árnyékfejedelemség volt, és jószerével a későbbi évtizedekben is az maradt. Már nemcsak hogy a magyarországi rendi érdekek és protestantizmus védelmezőjeként nem léphetett fel, de saját rendi, vallási s korábbi viszonylagos állami önállóságát se védelmezhette meg a törököt Magyarország
79

területéről kiszorító Habsburg térhódítással szemben; 1685-től kezdve Erdély fokozatosan
közvetlenül Bécstől függő tartománnyá válik. Státuszán a Rákóczi-szabadságharcot lezáró
szatmári béke se változtatott.
A fejedelemség 1660-at követő fél évszázadának történetére vonatkozóan egyedülállóan
értékes történelmi-irodalmi dokumentum Cserei Mihály Erdély históriája című műve.
A XVIII. században nagy népszerűségnek örvendő, kéziratos másolatban terjesztett, s nyomtatásban teljes terjedelmében először tavaly megjelenő munkát Bánkúti Imre rendezte sajtó
alá, látta el jegyzetekkel és bevezető tanulmánnyal.
Cserei Mihály „eszmerendszere" már a krónikát mintegy tartalmilag, „ideológiailag"
összefoglaló 28 soros históriás énekutánzatából is kihüvelyezhető, összefoglalható. Cserei,
versének első szakaszában leszögezi, hogy az 1661-et követő évtizedek tragikus végzetességgel
meghatározták Erdély sorsát. A nem sokkal azelőtt virágzó fejedelemségnek az általa „feldolgozott" korban bekövetkezett romlásáért Cserei Mihály két személyt tesz felelőssé: az „öreg"
Teleki Mihályt, I. Apafi Mihály tanácsurát, „álnok politikai praktikái" miatt, valamint „második Rákóczi Ferencet". Ez utóbbit ugyan Cserei nem gyűlöli annyira, mint Telekit, de az
1703 és 1712 közötti eseményeket ismertető minden mondata vád II. Rákóczi György unokája
ellen; aki Erdélyt a „római császár ellen fellázította", s ezzel nemzetét nyolc éven át kiszolgáltatta a pusztulásnak, tagjait pedig — így őt, a História szerzőjét is — nyomorba taszította,
földönfutóvá tette. Mivel mind Teleki, mind Rákóczi magyarországi származású, Cserei Mihály már rigmusának hatodik szakaszában megfogalmazza a históriájában gyakran visszatérő, erdélyiekhez szóló tanulságot: „magyarországiakkal ne cimborálj", mert szerencsétlenséget hoznak rád.
Cserei Mihály, 1709-ben, kényszerű brassói lakásának negyedik évében kezdte írni történeti visszatekintését. Nem sokkal azelőtt lépett életének ötödik évtizedébe. Apja, Cserei János, a székely feudális viszonyok között jelentős birtokosnak mondhatta magát, de mivel családi hagyományainál fogva és birtokai területi elhelyezkedése miatt, 1677—78-ban az Apafiellenes Béldi-mozgalom elkötelezettje lett, a fejedelem — vagyis Cserei szerint: Teleki Mihály
— bebörtönöztette. Apja nyolc évi fogsága a gyermek Cserei Mihály sorsát is meghatározta.
Tanulmányait a kegyvesztett, kegyelemért kilincselő család kiszolgáltatott helyzete szakittatta
félbe.
Ezt követően udvari szolgálatot vállalt. Egy ideig a gyűlölt Teleki Mihálynál is udvaronc
volt, de jelenléte se tudta meglágyítani a gőgös úr szívét, hogy apja érdekében közbenjárjon.
Holott Erdély kormányrúdja nem is Apafi, hanem — Cserei szerint — Teleki kezében volt,
így 1685-ben titokban ő „adta el a fejedelemséget" a Fogaras megyei Kercsesorában a császári
követnek. A Habsburg-fennhatóságot az elkövetkező években különféle szerződések készítik
elő, s a császári csapatok apránként egész Erdélyt megszállják.
A Habsburgok kiűzésére a XVII. században már csak egyetlen kísérlet történt. A törökök
kegyeibe ismét visszafogadott Thököly Imre 1690-ben bravúros hadmozdulattal átkelt a Kárpátokon és a zernesti ütközetben tönkreverte a meglepett császáriakat. Teleki Mihály, Thököly egykori híve, de ekkor már a bécsiek mellett küzdő erdélyi csapatok főgenerálisa is holtan maradt a csatatéren.
„így fizete meg Isten neki is az erdélyi urakon való sok practicájáért, kiket az országnak
nagy kárával és romlásával elveszte" — nyugtázta halálát elégedetten Cserei Mihály, aki a
kancellár katonájaként szintén részt vett a véres összecsapásban, így lett szemtanú-beszámolója egyedülálló forrása a zérnyesti ütközetnek. Diadala következtében Thököly röpke időre Erdély fejedelme lett, s néhány hónapra Cserei Mihály is felcsapott kurucnak — persze,
mint később vallja, éppúgy kényszerből, mint 1705-ben, amikor II. Rákóczi Ferenc szolgálatába állott. Tény, hogy követte Thökölyt Havasalföldre is, ahol a bújdosó kurucok a kedvező
alkalomra vártak, hogy Thökölynek visszahódítsák Erdélyt. Az alkalom késett, s Cserei reményvesztett társaival együtt visszatért szülőföldjére és fölesküdött a császárra.
Úgy tetszik, ehhez az esküjéhez köti a legtöbb meggyőződés. Históriáját olvasva hiszünk
80

Csereinek, amikor I. Lipót, majd I. József császár rendíthetetlen hívének tünteti fel magát.
Hűségét csak az árnyélkolja be, hogy a Habsburgok erdélyi uralma a protestánsok háttérbe
szorítását, s az addig éppen csak megtűrt katolikusok felemelését jelenti. Márpedig Cserei
buzgó protestáns, aki ha katolizál, a dúsgazdag, de gyermektelen Apor István ingó és ingatlan
vagyonának örököse lehetett volna.
A bécsi udvar iránti bizalmának tápláló forrása az 1690-es Diploma Leopoldinum, amely
e bizonytalan, átmeneti évtizedben, nyilván taktikai okokból, az erdélyi nemesség számára
kedvezően rendezte el a fejedelemségnek közjogi helyzetét és rendjének státuszát. Többek
közt a fejedelmi és rendi önkormányzat addigi szervezetét is meghagyta, szavatolta a törvényeket és biztosította a bevett vallások szabad gyakorlatát. „Bizony gyönyörűséges Diploma
vala..." — sóhajt fel Cserei, felidézve két évtized múlva az emlékét, majd így folytatja: „...és
merem mondani, a bécsi udvar soha nem is violálta [csorbította] volna, s nagy boldogságban s
békességben élhettünk volna mellette, de a három náció között való controversia [ellentét]
szolgáltata alkalmasságot annak a szent Diplomának eversiójára" [kiforgatására].
A nemzeti, vallási, rendi és személyes ellentéteknek Cserei meghatározó szerepet tulajdonít a diploma pontjainak gyakorlati felszámolásában. Jóllehet inkább arról volt szó, hogy az
1699-es karlócai béke megkötésével elhárult a török porta és magyar hívei Erdélyt állandóan
fenyegető támadásának veszélye, s a bécsi udvar elérkezettnek látta az időt, hogy a fejedelemség látszatönállóságát apránként felszámolja. Ebben viszont kétségtelenül kezére játszottak a
történetíró által felsorolt, föntebb idézett okok is. Cserei egyébként az uralkodót minden tekintetben makulátlannak tartja, s a magyar nemzet ellen elkövetett bűnöket a császári tábornokok és megbízottak egyéni túlkapásainak tulajdonítja. A történetíró ezeket nem kendőzi,
sőt aprólékosan ismerteti is őket, ezért érezzük úgy, hogy császárpártisága nem elvakult, nem
kritikátlan. Rákóczi erdélyi sikereinek okát például a következő hétköznapi tényben látta:
„Edély (...) azért hajla oly könnyen a rebellióra, mert elunták vala a németeknek sok nyomorgatását". Hogy mit jelentett „a sok nyomorgatás", azt Cserei több helyen is részletezi: „Az
execútor németek a szegénységet csigázták, kínozták, kötözték, verték, sós vízzel itatták a
pénzért. Új egyházszéken egy szegény ember elunván a sok kínzást, azt felelte a németeknek:
»Ahol — úgymond —, üssétek el a fejemet, s véremet vegyétek el, mert én egyebet nem fizethetek. Vagy ha az nem kell, bocsássatok el hitemen, feleségemet, gyermekemet beviszem Tömösvárra, eladom a töröknek, s amit érette adnak, igaz hitemre esküszöm, nektek visszahozom« . Háromszéken pedig két ember is kiszaladván az erdőre, felakasztotta magát, megijedvén az execútor kegyetlenségétől. Elég követséget küldöttenek a bécsi udvarban, eleget sírtanak, könyörgettenek, nem volt semmi haszna csak hazugságnak vélték, azt tudták, Erdélynek
is olyan bővön pénze, mint más országoknak..."
Mindazonáltal Cserei azon a véleményen volt, hogy a magyarok lázongó elégedetlensége
az 1690-es állapotoknál csak rosszabbat eredményezhet, s a beszállásolt, pénzsóvár katonaság
kíméletlen zaklatása is jobb a belháborúval járó pusztításoknál. Erdélynek békés építőmunkára van szüksége — hangsúlyozta a szomorú tények felsorolásának összegzéséül. Ezt látszott
igazolni az 1703—171 l-es szabadságharc eseménysora is. Mivel Rákóczinak csak ahhoz volt
ereje, hogy Erdélyt elfoglalja, de ahhoz, hogy meg is tartsa, nem, földjét, birtokait, településeit kurucok és labancok éveken át kölcsönösen dúlták, pusztították, fosztogatták. „Ládd-e,
magyar, hogy nincs Isten veled, héjában futsz, héjában keresed a szabadságot, mert Isten
megvonta segitségit tőled..." — panaszolja némileg röstellkedve Cserei, látva, hogy a számbelileg nagyobb kuruc seregek sorra vereséget szenvednek a képzettebb, fegyelmezettebb, jobban felszerelt császári csapatoktól.
A feldúlt birtokát elhagyni kényszerült „labanc" Cserei kénytelen-kelletlen a császáriak
kezén levő Brassóban húzódott meg, ahonnan még néhány évig 1711-et követően se tért vissza
a kurucok által kirabolt udvarházába. Az írásban lelt vigaszt s kapott kárpótlást életének beomlasztott, sűrű gyászokkal tarkított évtizedeiért. Ennek köszönhetjük a jelzett korról szóló
színes, lebilincselő, s számos helyen megbízható forrásértékkel bíró elbeszélő dokumentumot.
6 Tiszatáj

81

Bánkúti Imre szavait idézve összegzésül: „A História, ahogy van: hiteles és hallomás
után leirt történeteivel, meseszerű párbeszédeivel, Cserei saját életének komor és derűs eseményeivel, s csodás természeti jelekkel, hiedelmeivel, földrengésekkel, betegségekkel és gyógyításuk módjával, lakodalmakkal és temetésekkel, az európai események idáig eljutó visszhangjával és hírével, jezsuiták agyafürt cselszövéseinek leírásával, a főúri udvarok és nemesi udvarházak ünnep- és hétköznapjainak elbeszélésével, csatákkal és rablásokkal, iskoláival és egyházaival, papjaival, nemeseivel, szász polgáraival, a törökök önostorozó ünnepének tablójával:
egy letűnőben levő kor és egy konzervatív beállítottságú társadalom gondolatvilágának, tudatának hű tükörképe, Erdély művelődéstörténetének irodalmi szintű megörökítése." (Európa.)
KOVÁCS ISTVÁN

F. Csanak Dóra: Két korszak határán
Művelődéstörténetírásunk szorgosan művelt területeihez tartozik a XVIII. század második fele; tanú rá az a töméntelen tanulmány, amire Kosáry Domokos hivatkozik Művelődés a
XVIII. századi Magyarországon című (Csanak Dóra szavával) nagy szintézisében. Az itt recenzeált monográfia hőse, a „koronaőr" Teleki József is gyakran említődik Kosáry könyvében; mégpedig elsősorban mint a felvilágosodás esküdt ellensége, a feudalizmussal összeszövődött protestáns orthodoxia aulikus főúri képviselője. Kosáry még Teleki friss természettudományos tájékozódását, könyvtárainak — mert hármat is berendezett: egyet Marosvásárhelyt, egyet Pesten, egyet sziráki kastélyában — feltűnő modernségét is a haladással szembeni
állásfoglalásként értelmezi: „az egykorú Magyarországon bizonyos szinten felül olyanok tájékozottságán sem kell csodálkoznunk, akik ezt is konzervatív világnézetük szolgálatában igyekeztek hasznosítani".
Csanak Dóra monográfiája is hagyományőrzés és felvilágosodás kettősségét emeli ki monográfiája alcímében (Teleki József, a hagyományőrző és a felvilágosult gondolkodó), de a tevékenység és a gondolkozás részleteiben oldva cseppet sem fog olyan kibékíthetetlenül ellentétesnek látszani a kettő, mint a nagy szintézis szigorú világnézeti perspektíváiban. Jól ismerjük
persze, mióta Lucien Fébvre figyelmeztetett rá, ezt a nagyító effektust, mely a monográfia
gyűjtőlencséjével vizsgált részletekben átalakítja vagy akár eltüntetheti a távolabbról nézve
meghatározónak vélt összefüggéseket, mégsem árt azonban ebből a jól ismert ellentétből kiindulni, ha meg akarjuk érteni Csanak Dóra könyvének fontosságát Teleki József személyén túl
az egész magyar XVIII. század historiográfiájára.
A monográfia mindenekelőtt ismerteti röviden Teleki József életét és szélesebb körű családját, ami nélkül egy XVIII. századi arisztokrata élete egyszerűen érthetetlen. Nekik a világ
sohasem konzervatívokra és haladókra oszlik, hanem a családra és a többiekre. A család jól
meghatározott jogokat és kötelességeket jelentett; Teleki József esetében — aki anyai ágon
méghozzá a Rádayakkal állott rokonságban — szervesen hozzátartoztak ezekhez műveltségbéli követelmények és kulturális szokások is, mint például a segítőkész érdeklődés a honi művelődés dolgai iránt, vagy a gondos honi fölkészülés a szinte kötelező külföldi tanulmányútra.
Csanak Dóra jó szemmel figyelmeztet a Telekiek kulturális hagyományai közt Árva Bethlen
Kata szerepére, és okkal említi, hogy „Rádayék családjában ugyanaz a művelt, könyvszerető
szellem, a pietizmus felé hajló vallásosság élt, amely őt magát jellemezte".
Teleki József neveltetésében külön is nagy fontosság jutott Bethlen Katának, aki Teleki
László és Ráday Eszter — József szüleinek — „családi életében azt látta megvalósulni, amit a
sors tőle megtagadott: a közös vallás kötelékében élő, a gyermeket a hagyományok szellemé82

ben nevelő házastársi kapcsolatot". Lassan fél évszázada már, hogy — Szekfű neobarokká
restaurált XVIII. századával vitázva — figyelmeztetett Árva Bathlen Kata kicsi körének nagy
jelentőségére Németh László; ő fedezte fel, hogy ez a sok-sok szenvedést (és szenvedélyt) legyőző asszony milyen „szívós kultúrpolitikus, aki magányából szervezi a csendes ellenállást".
Az ifjú József nevelését is a nagyasszony kérésére vállalta el Bod Péter, s a Magyarigenben
Bodnál töltött évek hatása — hangsúlyozza Csanak Dóra — egész életében elkísérte Telekit.
„Különösen azért emlékezett rá később hálásan, mert az előítéletek levetésére és az igaz tudás
megbecsülésére oktatta."
Ez az itthonról magával vitt szemlélet vezette Telekit nem egészen két évig tartó nyugati
útján. Az ekkor írt Napló adatai és érdekessége miatt ez az utazás foglalja el a legnagyobb
részt a Telekiről szóló irodalomban; érthetően bőven foglalkozik a Naplóval Csanak Dóra is,
csakhogy ő nem afféle művelődéstörténeti csemegéket keres benne. A Napló itt egy ember formálódásának és világlátásának elsőrendű dokumentumává nő ; adatain és szálain haladva értjük meg, hogy miként vált, milyen természetesen fejlődött honi tanulmányai alapján egy értelmes és fogékony ifjú magyar a kor eleven műveltségének szintjén gondolkozni, érvelni, bírálni
tudó európaivá. Ezért tulajdonít Csanak Dóra a kétségkívül látványosabb és a Naplóban bővebben részletezett párizsi találkozásoknál nagyobb jelentőséget a Bázelben töltött nyolc hónapnak: az egyetem hallgatójaként és Dániel Bernoulli tanítványaként az ifjú Teleki itt olyan
befogadó és formáló közösségre talált, amely nem csupán megfelelt neveltetésének és hajlandóságának, hanem mintaként se múlta nagyon felül az otthon megvalósítható lehetőségeket.
Mert sohase fogja elfeledni Teleki a bázeli mintát: pesti polgárként később maga is próbálja
biztatni a professzorokat, hogy változtassák az egyetemet afféle tevékeny szellemi központtá,
amilyennek a bázelit megismerte, s tankerületi főigazgatóként szembeszállt még az uralkodóházzal is az ország polgári fejlődéséhez nélkülözhetetlen szakemberek eddiginél sokkalta
nagyobb számban történő képzése érdekében. A természettudományokhoz s matematikához
kétségkívül eredendő érdeklődése vonzotta, de jókor fölismerte, nem utolsósorban éppen Dániel Bernoulli hatására, hogy milyen nagy a jelentősége ezeknek a tudományoknak a gazdasági fejlődésben, az ország polgárosodásában. Szántszándékkal ismétlem annyiszor a polgár
szót: Csanak Dóra explicite vagy implicite újra meg újra figyelmeztet rá, hogy ez az arisztokrata mennyire s milyen természetesen a polgári fejlődés híve volt. Látjuk otthonosan mozogni
Bázel kereskedői között, és élvezni a vendéglőket, a színházat, a hangversenyeket, az összejöveteleket, a kirándulásokat, az egész polgári életformát. Hollandiában elsősorban az ország
élénk gazdasági életére figyelt fel, és a különféle felekezetű emberek békés együttélésére. Párizsban a tudósok társaságát keresi, és legjobb barátja az a Jean Jacques Duvoisin, aki a koholt vád alapján, de valójában vallása miatt kerékbetört Jean Calas leányát vette feleségül;
azét a Jean Calasét, akinek késői rehabilitálását a Fények híveinek tapsai közepette Voltaire
küzdötte ki. Csakugyan, Teleki „nem annyira a saját korának főúri utazóival rokonítható,
mint inkább az őt követő reformerek néhány kiváló képviselőjével: Berzeviczy Gergellyel,
Széchenyi Istvánnal, Wesselényi Miklóssal, Bölöni Farkas Sándorral, Szemere Bertalannal és
másokkal". Újra és újra rámutat aztán Csanak Dóra, hogy ez az „aulikus arisztokrata"-ként
számon tartott gróf sok tekintetben mennyire a reformkor nagyjaihoz hasonlóan gondolkozott.
De nem ragadja el a jólismert történetírói ingaeffektus, és nem igyekszik hőséből holmi
jakobinusszimpatizánst faragni. Kaunitz és Zinzendorf bizalmas barátja — kivált az utóbbival való kapcsolatát vázolja nagyon finoman és érzékenyen Csanak Dóra — nyilvánvalóan a
Habsburg-ház, illetve a monarchia (ha tetszik „konzervatív") híve kellett hogy legyen; csakhogy ebből egyáltalában nem következik, hogy egyben a felvilágosodás ellensége is volt. Csanak Dóra nem utolsósorban éppen azért jó történész, mert túl tud látni az ilyen napjainkból
kiinduló egyszerűsítő historiográfiai szkémákon. Milyen mesteri elemzéssel igazolja például,
hogy az esprits-forts, a szabad szellemű gondolkodók ellen még Bázelben keletkezett Essaijével Teleki egyáltalában nem holmi „nemzetközi hitvédelmi felvilágosodásellenes irodalomba
kapcsolódott bele", hanem épp ellenkezőleg annak a — többnyire lelkészcsaládból származó
6*

83

— világi értelmiségnek a körébe, akiknek a gondolkozását „általában a felvilágosodásnak
olyan mérsékelt irányzatai határozták meg, amelyeknek eszméi nem okoztak összeütközést a
tételes vallás tanításaival". Éppen ezért segítette a könyvecskét második javított kiadáshoz párizsi barátja, Duvoisin, és ezért fogadta Telekit a könyv alapján olyan készségesen és barátian
Rousseau. Felkutatja Csanak Dóra az Essai forássait is; de ezeknél a közvetlen forrásoknál
fontosabb, hogy reámutat Leibniz hatására, s Teleki kritikus, mérlegelő magatartására, ahogyan azoknak a tudósoknak a teljesítményeit és gondolatait méltányolta, akiknek vallásellenes nézeteit egyébként elvetette. Ez a kritikus tolerancia Csanak Dóra Teleki Józsefének jellegzetes tulajdonsága, ez a rokonszenves vonása csatolja őt úgylehet leginkább a Fények századához. De nem azért, mert mint protestánsnak szükségképpen érdeke volt egy túlnyomóan
és erőszakosan katolikus országban a vallási türelmesség. Csanak Dóra nagyon jól tudja,
hogy Teleki toleranciáját — csakúgy mint előtte Leibnizét — nem lehet pusztán hitbéli vagy
éppen egyházi érdekekre leszűkíteni. Sokkal többről van szó Teleki toleranciájában: az ember
méltóságáról. S ezt a toleranciát, a felvilágosodás szép vívmányainak e talán legnagyobbját
megtanulni nem kellett idegenbe menjen: a honi erdélyi hagyomány fő vonásainak egyike
volt, ahogyan akár Bod Pétertől is tanulhatta. Ez az autochton honi fejlődésre figyelő szemlélet Csanak Dóra könyvének tán legrokonszenvesebb vonása, és a romániai magyar történetírás legjobbjaival, Jakó Zsigmonddal, Imreh* Istvánnal, Benkő Samuval rokonítja korokat
megvilágító művészetét. Mert nem kellett ide teljes egészében Nyugatról importálni a felvilágosodást. Éppen úgy kifejlődött az itt is a közös európai alapból, mint tőlünk nyugatabbra,
ha szűkebb körre szorítkozóan és szerényebb külsőben is. Ha tetszik, úgy is mondhatjuk,
hogy a honi felvilágosodás — milyen szépen figyelmeztetett rá már fél évszázada Németh! —
a hagyományőrzés egyik formája, azoké a hagyományoké, amik a kicsi Erdélyt — de mutatis
mutandis ugyanúgy Debrecent a maga nagyszerű kollégiumával — a zord időkben emberül
élés, vagy Gáli Ernő találó szavával az „emelt fő szigetévé", valóságos kísérleti műhelyévé
avatták. A Fények nagy történésze, Paul Hazard — akit természetesen Csanak Dóra is jól ismer és idéz — évtizedekkel ezelőtt fölfigyelt már erre az önmagát a másik emberben is megbecsülő öntudatra, amely Európa két korszakának határán — ahogyan ő nevezte: krízisén —
megteremtette az értékek kontinuitását, a gondolkozás töretlen fejlődésének kereteit az újkorelő nagy metafizikai szintéziseitől a felvilágosodás philosophe-zának emberközpontú univerzumáig. Csanak Dóra Telekije vitathatatlanul igazolja, hogy ez a nagy kontinuitás nálunk
ugyanúgy megvolt és hatott, mint Nyugaton; az európai öntudat krízise Erdélyben és Magyarországon ugyanúgy kikeverte az itteni hagyományokból a felvilágosodás új színeit, akárcsak
Nyugaton. Ezért lehet Teleki József a felvilágosodás nagy államférfiainak — Kaunitznak,
Zinzendorfnak — egyenrangú partnere, ezért merészelheti bírálni még a császárt is, a maga
felvilágosodásában abszolutizmusa által bizony jócskán korlátozott II. Józsefet. Nem mintha
éz a bírálat szemernyit is változtatna az uralkodóház, vagy akár maga II. József iránti töretlen
hűségén. Felelősen gondolkozó kortársaihoz — Hajnóczyhoz, Pásztoryhoz, Örményihez,
Bessenyeihez, Domokos Lajoshoz — hasonlóan Teleki tudta jól, hogy a hatalomnak is megvannak a maga korlátai, lehetetlent elvárni tőle sem szabad, és főként soha nem szabad egy
közösség vagy éppen ország sorsát ütköztetni a lehetősége határainak nekiszorított hatalom
dühével. Más kérdés, hogy a hatalom birtokosai rendszerint nem méltányolják s többnyire
csúnyán kihasználják ezt a nagylelkű toleranciát; máig vérlázító olvasni, miként vélekedett a
rókalelkű — de kiváló emberismerő — II. Lipót Telekiről. Csanak Dóra idézi is ezt a jellemzést Mályusz Elemér nagy művéből, a Sándor Lipót főherceg nádor irataiból.
A nagy történész hatása egyébként is jól érezhető a könyvön. S nemcsak azért, mert a türelmi rendeletről vagy a teréziánus és Jozefiniánus iskolaügyről írva egyszerűen megkerülhetetlenek a munkái, hanem azért is, mert Csanak Dóra ugyanolyan nyugodtan megy el történetírásunk — megváltozott formában máig kísértő — kuruc-labanc huzakodásai mellett, mint
egykor Mályusz. És ugyanolyan biztonságos társadalom- és gazdaságtörténeti megalapozással
dolgozik; ahogyan például a dunai hajózást hasznosító Pest gyors növekedését fölvil84

lantja Teleki környékbeli birtokszerzései mögé. így értjük meg, ebből az új és gyorsan bővülő
pesti piac lehetőségeire számító következetes birtokpolitikából Teleki világszemléletének olykor már egyenesen fiziokrata vonásait, így értjük meg könyvtárai — kivált a pesti és a sziráki
— eltolódását a természettudományos és a matematikai művektől a technikai, gazdasági, agronómiai művek felé. És legfőképpen így értjük meg, hogyan lehetett ez a hagyományőrző erdélyi főúr egyszemélyben felvilágosult pesti polgár; kétségkívül gazdag és előkelő polgár, de
valódi polgár. Külön hangsúlyozni kell itt az „egyszemélyben"-t. Mert semmiféle kettősség
vagy pláne tudathasadás nem észlelhető benne, ahogyan elmaradáscentrikus historiográfiánk
a maga nemesekből polgárpótlékokat teremtő igyekezetében elvárná tőle. Az angol földbirtokosokhoz hasonlóan a magyarok egy része — kétségkívül kisebb, de egyáltalában nem elhanyagolható része — a felvilágosodás hatására logikusan és természetesen elindult a polgárosodás útján. Csanak Dóra Telekije szinte oldalanként igazolja ezt, sőt egyik levelében — tán tréfásan, de jól érezhető öntudattal — „Pesti Burger"-nak nevezi magát. És végtére a XVIII.
század második felében-végén mégiscsak ez volt az igazi nagy vízválasztó. így és ezért nő ez az
erdélyi arisztokrata és pesti Burger túl a monográfia keretein egész historiográfiánk szempontjából elsőrendűen fontossá. Julow Viktor, Balogh István és Tóth Béla Debrecenre vonatkozó
úttörő munkái után Csanak Dóra könyve immár országos érvénnyel igazolja az autochton,
maga erejéből és hagyományaiból kinövő polgárosodás jelenlétét és életerejét honunkban.
Pontositsunk: a polgárosodás jelenlétét a XVIII. század második felében, a felvilágosodás
korában. Mert később, kivált a Szent Szövetség sötét idején, nálunk is jól érezhető az erőteljes
refeudalizáció, bizonyára még erősebben, mint másutt. De Csanak Dóra Telekije után ennek
ellenére se látszik tán majd annyira gyökértelenül vagy éterien (kinek-kinek ízlése szerint)
„anglománnak" Széchenyi. Azaz a monográfia következtében újra kell majd gondolni és írni
újkori történelmünk jó nagy darabját. És mi más minden igazán igényes történeti monográfia
értelme? Csanak Dóra könyve historiográfiánk néhány új orientációt nyitó nagy művéhez tartozik.
Jelen recenzens egyetlen, de nem jelentéktelen pontban vitázna a könyvvel: ott, ahol Teleki és Bessenyei konfrontációját tárgyalja a protestánsok udvari képviseletének ügyében.
Mert még ha Bessenyei csakugyan pusztán afféle — egyáltalában nem valami zsíros — megélhetésnek tekintette volna is az ágensi állást, és tán csakugyan hanyagul látta is el, még akkor is
védhető jócskán az álláspontja. Egyébként valószínűleg nem így tekintette, bár törni csakugyan nemigen törte magát miatta. De nem ez a lényeg. A lényeg az, hogy úgy látszik Teleki
toleranciájának is megvoltak a maga határai. De még ezek a határai is pontosan a későbbi polgári, sőt azon túli fejlődésünk irányába mutattak. Hiszen máig azt tűrjük el tán legkevésbé,
hogy másvalaki ugyanazon ügyben másként gondolkozzék vagy cselekedjen, pláne a siker reményében. Mindenesetre Bessenyei ez ügyben Teleki ellen irt híres bökverse önmagában szépen mutatja, hogy holmi félelmetes nagyúr József gróf igazán nem lehetett. Hozzánk legközelébb Voltaire engedhetett meg magának akkortájt efféle hangot arisztokratákkal szemben, s
még ő se mindig saját hazájában. (Akadémiai.)
VEKERDI LÁSZLÓ

85

Nagy Olga: Újabb paraszt dekameron
A SZERELEMRŐL ÉS A HÁZASSÁGRÓL

Hat évvel ezelőtt, ugyancsak a Magvető Kiadó gondozásában jelent meg Nagy Olga Paraszt dekameron című kötete, a szerző által „népi tényirodalomnak" nevezett remek elbeszélések gyűjteménye. Alcíme is volt: Válogatás széki tréfákból és elbeszélésekből. Tárgyválasztásában tehát a reneszánsz író valóségérzékenysége, az életet mindenestől vállaló nyers őszintesége volt Nagy Olga példaképe. Kiváltképpen azt a felfedezést köszönhette Boccacciónak,
amelyet mottónak is választott s amelyet a népköltészet e sajátos műfajában is megtalált; a derűt, a vidámságra éhezést a nehéz helyzetekben is: „És valamint a vidámság határán ott leskelődik a fájdalom, éppúgy a gyötrelmek határán ott várakozik az öröm." A rövid, csattanós
történetek az emberélet állomásait követik gyermekkortól a halálig: a fájdalmak és örömök
egymást váltó rendjé szerint.
Már ebben a kötetben megnyilatkozott Nagy Olga különös képessége, amellyel a folklórjelenségek mögé képes látni s értelmezni, értékelni tudja azt a fajta emberi magatartást, amely
áttételesen vagy közvetlenül, ezekben az elbeszélésekben, tréfás vagy éppen szomorú történetekben megnyilvánul. A Paraszt dekameronban is, alig néhány kivételtől eltekintve, a népköltészeti típusmutatókból hiányzó, folkloristák által nem, vagy csak elvétve jegyzett elbeszélések kaptak helyet. Ezek nagyobb része az „igaz történetek" műfajába sorolható. A mindennapok költészete ez, egy falu, a hajdani mezőváros, Szék „pletykakrónikája". Olyan esetek elbeszélése, amelyek a közönségestől eltérnek, elmondásra, majd továbbmondásra méltónak
ítéltettek. Akik a társadalom elvárásait, az elfogadott erkölcsi normákat vagy alulteljesítették,
vagy merészen áthágták, „különössé" váltak, esetüket szájára vette a falu, s ötven év múlva is
beszélte. Ez, a valóságot a különösség felől megközelítő népi elbeszélő kultúra a folklorisztika
érdeklődését is felkeltette, de mindmáig csak szerény eredményeket tud vizsgálatáról a szaktudomány felmutatni. (Az egyetlen idézhető tanulmány: S. Dobos Ilona: Az „igaz" történetek
műfajának kérdéséről. Ethnographia LXXV. 1964. 2. 158—217.)
Ebből a kötetből sarjadt a kiváló kolozsvári folklorista mostani, újabb dekameronja,
amely témájában — szerelem és házasság — jobban megközelíti előképét, Boccaccio művét.
A téma tehát leszűkült, a gyűjtőterület kitágult: a széki mesék mellé odakerültek a Görgényüvegcsürön, Marosszentkirányon, Havadon és a romániai magyar nyelvterület más pontjain
gyűjtöttek is. Nagy Olga saját gyűjtései mellé válogatott mások kéziratos anyagából s jó néhány szöveget munkatársával, Vöő Gabriellával közösen gyűjtött.
Közhelyszámba megy az a megállapítás, hogy napjainkban, amikor a „klasszikus" mesék, a tündérmesék már jószerivel elnémultak az élő népköltészetben, az úgynevezett kisepikai
műfajok: mondák, tréfák stb. még mindig élik a maguk hagyományos, szájról-szájra szálló
életét. A folklorista tehát egy kissé kényszerítve is érezheti magát, hogy a folklóresztétika szerint csúcsokat megtestesítő mesék világáról lemondva „alászálljon" s beérje a látszólag igénytelenebb, értéktelenebb alkotásokkal.
Nagy Olga esetében ez másképpen van. Erdélyben még találkozhat, találkozott is, tündérmeséket mesélő, művészi szinten alkotó mesemondókkal. Tanulmánykötetei (Hősök, csalókák, ördögök. Esszé a népmeséről. Kriterion, Bukarest, 1974 és A táltos törvénye. Népmese
és esztétikum. Kriterion, Bukarest, 1978) bizonyítják, hogy kezében a kulcs a népmese sok
szempontú vizsgálatához is. Már a Paraszt dekameron igaz történeteinek válogatásakor rendkívüli vonzódást árult el azoknak az embereknek a világa iránt, akik között élt, gyűjtött. És az
igaz történetekben, a humoros, erotikus mesékben, tréfákban közvetlenül vallanak a mesélők
86

magukról, a falvak mindennapi életéről, íratlan szabályok és elvárások működéséről, értékekről és azok megítéléséről, mint a népköltészet más műfajaiban, mint például a tündérmesében.
Közvetlenebbül, ugyanakkor a költészet eszközeivel, amely a mindennapi közlésnél többet képes mondani, általánosít, tipizál, gúnyol — méghozzá milyen árnyaltan! —. fokoz, akár az abszurditásig s így az emberi élet egészen sajátos vetületét nyújtja.
Az Újabb paraszt dekameron ennek az életközeli költészetnek kívánja megadni a rangját,
Boccaccio szellemében, aki értéket látott az ő korában is népszerű, vaskos realitást vállaló tréfákban. Pajzán históriákat olvashatunk a szerelemről: párválasztásról, férjhezmenendők és
házasulandók eseteiről, a házastársak egymáshoz való viszonyáról, hűtlenekről és csapodárokról, a szerelemben való járatlanságról és az abban való telhetetlenségről.
A kötetet szerelmes levelek nyitják. Ez a naiv, bájos költészet, amely természete szerint
írásban terjedt, hiányzik az eddigi folklórgyűjteményekből. Egymástól másolgatták leányok,
legények és küldözgették a távollevő kedvesnek, rendszerint a katonaság ideje alatt. Névtelen
szerzőik sablonokból építgették érzelmesre, érzelgősre, kihagytak belőle minden személyes
közlendőt. Nagy Olga belülről ismeri a falusi életet, tudja, hogy mindennek rendje, pontosan
meghatározott szerepe van. Az ilyen kifinomított, eszményire csiszolt mintaköltészet fontos
szerepet kapott abban a konvenciórendszerben, amelyben ezek a fiatalok éltek. A búcsúzó,
válást bejelentő levelek „elbocsátó, szép üzenetek", noha a valóságban egyáltalán nem így zajlott le egy-egy szakítás. Nagy Olga tudja, hogy ezekre éppen azért volt szükség, hogy megkönnyítsék a szerelmesek dolgát, megadják az udvarlás és a házasság előtt elválás szabadságát, ne maradjon az írásos emlékben semmi kompromittáló: a párválogatás nehézségein következmény, harag, neheztelés nélkül essen át az ifjú leány, legény. Csak annyi üzenetet közvetítsenek a sablonok, amennyire szükség van.
A szerelmes levelek idealizált világa ellenpontja a többi szöveg nyers realizmusának. Átmenetet a rímes vőfélyszónoklatok jelentenek. Házassági tanácsok fogalmazódnak meg bennük, éppúgy, mint az abszurd tréfákban. Bugyuta házasfelekről szólnak más esetek: az ügyetlenség, élhetetlenség nagy vétek a falusi életben, elveszett az, akinek nincs magához való esze.
Az ilyet ki kell kacagni, meg kell semmisíteni az abszurditásig fokozott gúny eszközeivel. Hasonlóan bánik el a tréfa a lustákkal is. A makrancos asszonyokat is elitéli a falusi vélemény:
asszonyi akaratnak, különösen akaratosságnak helye nincs, a keszkenyő nem elébbrevaló,
mint a kalap! A csattanó rendszerint a feleség alapos elnáspángolása, aminek utána természetesen megjuhászodik. Örök téma az asszonyi csalfaság is, amely másképp ítéltetik meg, mint a
férfiak ugyanilyen természetű kilengése.
A kötet vége felé egyre inkább olyan történetek állnak, amelyek a kényesebb ízlésű olvasó
számára talán nehezen elfogadhatók. Nagy Olga pontosan helyére teszi ezt a fajta erotikát: ha
ismerni akarjuk a világot, erről is tudnunk kell. Szókimondó, mindent néven nevező, nyersen
fogalmazott históriák telhetetlen szeretőkről, parázna vénasszonyokról, ügyetlen szerelmesekről. Hol megbocsátó a gúny, hol kérlelhetetlen, aszerint, hogy a paraszti erkölcs mit tartott
bűnnek, mit nem. Az öregek szerelmi vágya iránt Nagy Olga szerint megbocsátó a tréfa, természetesnek fogadják el, de illőnek nem tartják, tehát komikussá válik. Élmény ezeken a tréfákon keresztül belelátni egy olyan társadalomba, amelyről egyre inkább már csak távoli híradásaink lesznek. S mivel emberek vagyunk, semmi sem lehet tőlünk idegen, ami emberi, el
kell tehát fogadnunk az emberi élet egyik lehetséges módjának azt a világot is, amelyet ezek a
tréfák hoznak közel hozzánk. (Magvető.)
NAGY ILONA

87

Magyar

Játékszín

Nemzeti
terv

BESZÉLGETÉS

VARGA MÁTYÁSSAL

(Nemrégiben feltűnt a képernyőn; nagynevű kollégájával, Márk Tivadarral statisztált.
A nagyhírű osztálytársnak, Michel Gyarmatinak adták az udvartartást. Igaz, párizsi mulatót
nem mondhat magáénak Varga Mátyás, de otthonául tudhatta a budapesti, szegedi Nemzeti
Színházat, s egy időben a kolozsvárit is. Talán nem lesz érdektelen őt is hallgatnunk — az itthoni osztálytársat. A fogadást ő állja; nem a Hiltonban, hanem budai otthonában, általa mintázott vázák, könyvek társaságában. Kávé, bor, torta, s feleségének kedvessége teremt felemelő együttlétet.)
— Mindenekelőtt idézzük hát, ami a televízióban elmaradt, a főiskolai éveket!
— A főiskolán mindenre megtanítottak. Nem művészeket, hanem jó mesterembereket
neveltek. Amikor a középkori ornamentikát tanultuk, rajzoltuk is azokat az elemeket. Módot
adtak arra is, hogy tervezzünk. Estéket, éjszakákat és hajnalokat töltöttünk a könyvtárakban.
Ha például egy római kori mennyezetet, vagy egy pompeji faliképet készítettünk, az nemcsak
stilustani tanulmányt adott nekünk, hanem alkotást is jelentett.
Weininger Károly tanította például az építészetet. Rendkívüli szigorral bánt velünk.
Majdnem minden félévben megbuktatott bennünket, csak azért, hogy még alaposabban készüljünk a pótvizsgára. Sándor Bélánál, aki az egri székesegyházat festette, nem szabadott
volt ceruzával dolgozni, csak ecsettel. így elérte, hogy karácsonyra már a legbonyolultabb or88

namentikát és tapétát festettük. Ez a módszer hallatlan biztonságot kölcsönzött az embernek.
A motívumgyűjtésben például a toll sokkal nagyobb frisseséget ad a rajznak, mint a ceruza.
Mert nem lehet radírozni, s ez az élesebb és biztosabb készségeket fejleszti.
— Miben mutatkozott a főiskolai képzés ereje?
— Praktikusan neveltek. Nem álmodozó művészeket képeztek, hanem folytonos munkára képes mesterembereket. Elképzelhetetlen számomra a mai. gyakorlat, az, hogy a főiskolán
egy félév alatt egyetlen színpadképet kell elkészíteni. Orvos barátom egy évben például több
mint ezer strumát operál. így van ez a mi szakterületünkön is. Állandóan dolgozni kell, még
akkor is, ha sokszor ugyanazt végzi az ember. Csak így szerezhet olyan szakmai biztonságot,
amely nagyobb feladatok elvégzéséhez is invenciót ad.
— Milyen szakon végzett a főiskolán?
— Díszítő-festő diplomát kaptam.
— Mire képesített ez?
— Freskófestészetre, dekorálásra például. Ez a szak velünk aztán el is múlt, ma se képeznek ilyen szakra. Egyszerűen elintézik ezt a feladatkört: felújításoknál egyszerűen lemeszelik a
régi ornamentikát.
— Színház iránti érdeklődése a családban alakult ki?
— Édesanyám nagy színházjáró volt. S ha a vidéki rokonok Pestre látogattak hozzánk,
mindig programot jelentett a Király Színház előadását megtekinteni. Egy-egy ilyen este után
hetekig a levegőben villódzott, ki hogyan öltözködött. Lábass Jucinak milyen ruhája volt, Király Ernő mit viselt. Az élményt aztán a rokonok magukkal vitték vidékre, s az otthoniak körében tovább gyűrűzött a beszéd. Én is sokat jártam színházba, főként a Városi Színházat látogattuk, ahol Majomé Papp Mariska matinéit néztük meg kéthetenként; az Aranyembert, a
Te csak pipálj, Ladányi !-t és más műveket. Valamennyi nagy élménnyel szolgált nekem.
— Színjátékra sosem kapott kedvet?
— A játék az valahogyan sosem izgatott. Mindig a díszletkészítés érdekelt. A Soroksári
út közelében, a Koppány utcában nőttem fel. Tíz-tizenegy éves koromban már az elemi iskolában díszleteket készítettem. A szobában csomagolópapírra hátteret festettem, a konyhában
édesanyám ráült a lécekre s úgy fűrészeltünk, így ügyeskedtem össze a kulisszákat. Később egy
műkedvelő társaságnak csináltam díszletet.
A kérdésre játékosan is válaszolva: amikor a mostaninál jóval testesebb, talán százhúsz
kiló is voltam, Major Tamás mondta: Matyi, jó volna, ha egyszer Volponét eljátszanád. Egyszer el is játszottam — álmomban. Hát ennyi az én komédiás emlékem.
— Diplomájával Szegedre szerződött. Miért éppen a Tisza-parti várost választotta?
— Kurthy György, aki szcenikát tanított nekünk — ide járt Michel Gyarmati is — heti
egy alkalommal, a szegedi színház igazgatója lett, s ő hívott munkatársnak. Vele tartottam.
De ha kérdésének mélyére gondolok, bizonyos, hogy egy családi motiváció is közrejátszott
döntésemben. Édesapám 1908-ban Szegeden szolgált, mint 3-as honvédhuszár. S nekünk
gyermekeknek sokat mesélt a szegedi évekről, és különösen szívesen elevenítette fel színházi
élményeit. Izgatott hát az eddig távolinak tetsző mesés színházi világ.
— Akkoriban egy színház hetenként, tíznaponként bemutatót tartott. Arról csak-csak
tudunk, hogy milyen feszített tempóban készültek a színészek, de hogyan győzte a roppant
méretű és sietségű munkát egy díszletműhely?
— Valóban, Szegeden nagyüzembe kerültem, hiszen a színház nemcsak prózát, hanem
operát és operettet is játszott. Egy évben negyven bemutatót tartottunk, s ez bizony roppant
sok munkát igényelt. Hárman dolgoztunk festő tervezők. Mert akkor nemcsak a tervet kellett
elkészíteni, netán telefonon elmondani, mert manapság ez is dívik, hanem reggeltől estig a tárban kellett dolgozni. Nagyon ambiciózus fiatalember voltam. Sokszor hajnalban bementem, s
mire az idősek, 9 tájban megérkeztek, én már minden munkát elvégeztem.
89

— Kikre emlékszik abból az időből?
— Táray Ferencre, aztán Patkós Irma volt a primadonna, Marcel Jouvet Bajazzót énekelt, Teiko Kiva, aki egyébként a bécsi Meinl cégtulajdonos felesége volt, emlékezetes Pillangókisasszonyt énekelt.
— A húszas évek táján nemcsak külföldön, de itthon is elméletek születtek a naturalizmustól elszakadó színpadi tervezésről. A színház modern kísérletezői éltek ezzel. Ismeretes,
hogy nálunk ezeket az elképzeléseket csak néhány kísérleti színpad követte. Friss diplomásként mennyire ismerte az új nézőpontú színházi elképzeléseket ?
— Külföldi folyóiratokból. De valójában a munkásszínpadokon volt létjogosultsága.
S talán egy kicsit abból a kénytelenségből is, amelyet Nádasdy Kálmán úgy fogalmazott meg:
az avantgarde úgy jött létre, hogy nem volt se szög, se fa, de valamiből kellett díszletet csinálni. A közönség és az akkori játékstílus a részletezően és fényesen berendezett színpadot igényelte. Jelzésre mi akkor szorítkoztunk, ha pénzünk nem volt. Akkor ötletekkel igyekeztünk
elfedni a szegénységet.
— Németh Antal szerződtette a Nemzetihez 1935-ben. Az új hullám egyik képviselőjeként. Milyen direktornak mutatkozott Németh Antal?
— Hallatlan öntudatos és tervszerű igazgató volt. Hosszú időre előre eltervezte az évadot, a színészek már nyáron kézhez kapták a következő évad szerepeit. S ez a precizitás az én
munkámban is sokat jelentett. Mert darabok, előadások pontos illeszkedése, a díszlettervek
praktikus egymásba növesztését is lehetővé tette. Hogy mire gondolok? Egyik díszletelemet,
emelvényrendszert már úgy tervezhettem, hogy pontosan tudtam, miként szükséges az majd a
következő darabnál. Az elemek, akár a marklin építő- vagy a lego-játék, egymásba illeszkedtek.
Egyik diszletelem így kiegészítette a másikat, egyikből nőtt ki a következő. Márkus László, a kiváló színházi ember mondta ezzel kapcsolatban: ha van egy templomod, tervezzél hozzá egy oltárt. Ha van egy oltárad, tervezzél köré egy templomot. A mai gyakorlatban mindez el van vétve. Újra és újra összeromboljuk a díszletelemeket, a praktikus építkezéssel nem törődünk. Már
csak azért sem, mert a fiatal tervező generáció egy része még a szabványméreteket sem ismeri.
Márpedig egy ilyen szigorú renden alapuló díszletépitő játéknak a pontos méretezés a követelménye. S így, akár egy fél repertoárt egyetlen alaprajzból felépíthettünk. Ma ez szinte elképzelhetetlen. Nemrégiben egy végzős tervezővel beszélgettem, őszintén bevallotta: nem tud elkészíteni egy
alaprajzot. Hogyan dolgozhat majd magabiztosan, ha alapvető ismeretei hiányoznak?
De visszatérve kérdésére. Az imént említett Márkus László az Ágis tragédiája bemutatóját követően lakására hívott bennünket uzsonnára. Szóba került Németh Antal új direkciója.
Márkus azt mondta: szerencsés volt Németh, mindenkit elbocsátott, engem mint fiatalt odaszerződtetett, s velem egyedülivei pótolta és megoldotta a díszlet-festőtár személyi gondjait.
— Jaschik Álmos és Horváth János is számos díszlettervet jegyzett ebből az időből...
— Jaschik erősen grafikus alkat volt, síkban gondolkodott, a színpadi képzelet hiányzott
nála. Horváth tehetséges volt; egy végzetes hibája mutatkozott: nem tudott számolni. Márpedig a színpad arányait megteremteni alapvető szakmai követelmény. Az ember és a tér arányát
és összhangját kialakítani számtani feladvány. A lépték pontos megválasztása elősegíti a térbeli hatást, amely végső soron az előadás szuggesztivitását erősítheti vagy ronthatja. Ezt az
embernek minden darabnál magának kell kialakítani. Hajnalanta, amikor felébredek s a munkámra gondolok, egy-egy díszlet elkészítésének a folyamata ma is éppúgy izgat, mint harmincnegyven esztendővel, ezelőtt. Ezeken a nyugtalan korareggeleken végiggondolom a munkafolyamatokat, egészen addig, hogy az asztalos hogyan üti be a szöget.
— Párizsban 1937-ben az Amerikai Elektra díszlettervével ezüstérmet nyert. Itthon ez jelentett valamiféle elismerést, becsülést?
— Semmit. Mint ahogy az előadások méltatásában is legfeljebb egy jelzővel megemlítik a
tervező nevét. És ezzel munkánkat elintézik.
90

— A színházi adattár annyit említ: 1941—44 között a Kolozsvári Nemzeti Színház díszlettervezőjeként dolgozott.
— A harmincas évek végétől a film felé fordultam és számtalan magyar film díszletét én
terveztem. Cím szerint is említve: a Tóparti látomás, a Tanítónő, a Földindulás, az Aranyóra
szerepelt közöttük. Anyagilag rendkívül kedvező munkát jelentett a film, mert havonta 2000
pengőt kerestem. Akkor egy DKV népautó 2600 pengőbe került, tehát csaknem egyhavi gázsimért autót vehettem.
— A jómód hozott fordulatot az életében ?
— Semmit. Szüleimnél laktam otthon, épp olyan szolid körülmények között, mint korábban.
— Hogyan múlhatta felül ezt egy kolozsvári ajánlat?
— Sehogy. Megkeresett Mihályfi Béla és Vaszy Viktor, s megkérdezték: nem lenne kedvem Kolozsvárra szerződni? Ötszáz pengőt ajánlottak. Gondolkodás nélkül elfogadtam, s a
kétezret negyedére váltottam.
— Megérte?
— Igen. Mert a kolozsvári színház olyan hangszer volt, amely mindent játszott, s nekem
ez hallatlan szakmai fejlődést hozott. Egész további életem iskoláját adta a kolozsvári időszak. Száz előadás díszletét terveztem, közte 21 nagyopera kiállítását én jegyeztem.
— Becsülete volt a színháznak Kolozsvárott?
— De még mennyire! Elmentem inget készíttetni a Szent Mihály téren, hármat kértem s
hatot csináltak. A hentes nagyobb húst vágott, a fűszeres egy láda pezsgőt küldött karácsonyra. Hosszú volna beszélni erről. S mennyi kitűnő emberrel töltöttük mindennapjainkat!
Mindennek fő mozgatója Kemény János, a rendező Tompa Miklós volt. Tamási Áron esténként beült a színházba, Lakatos István, a kitűnő zeneértő, aztán Kós Károly, a nagyszerű építész és közéleti ember tartozott a társasághoz... Jékely Zoltán nagy lobogással akkor udvarolt
Jancsó Adriennek, naponta ablakom alatt andalogva sétáltak el a Tordai úton.
— Akkor a század elején épült, Helmerék tervezte épületben játszott a társulat (ma: a román Nemzeti Színház otthona). Technikai képességek dolgában ez és a sétatéri (ma: az Állami
Magyar Színház játszóhelye) színház között mutatkozott különbség ?
— Óriási. A Szamos-parti elhanyagolt volt, aránytalan, s akusztikailag sem felelt meg a
követelményeknek. A másik nemcsak imponáló kiállásában különb, hanem színpad és nézőtér aránya nagyon kedvező, amely egy színház megítélésében döntő szempont. Mert például a
mostani budapesti Nemzeti első négy sora alkalmatlan a közönségnek. Nem lehet fellátni a
színpadra. Most éppen ennek kiküszöbölésén dolgozom. Őszre Páskándi Géza drámájának
díszletét tervezem. S ebben a szegedi árvíz az egész színpadot elborítja.
Járt azóta Kolozsváron ?
— 1944 szeptemberében eljöttem, s azóta nem volt kedvem visszatérni.
— Újra a budapesti Nemzeti következett. Hogyan érintette a szocreál követelménye,
amely díszlettervezésben a naturalizmust jelentette?
— 1945-öt követően egy szabadabb időszak után a Nők iskolájára készültünk, s én kubista szellemben, oldott formában terveztem a díszletet. Már színpadra is került az Andrássy
úti kamarában, amikor becsapott a hir: kitört a szocialista realizmus. Jött Major és azt mondta : ezzel a díszlettel csinálni kell valamit. így aztán egy barokk városképet formáltam.
— Nehéz volt alkalmazkodni az új helyzethez?
— Nem volt apelláta. A csúcsot talán a Feledhetetlen 1919 jelentette; egy fenyőerdőben
vonaton érkezett Sztálin elvtárs. Felülről pedig a fény sugározta be a tájat. Vigasz vagy mentség bennünk ekkortájt talán csak az lehetett, hogy Leonardónak is előírták feladatait.
91

— A színház személyi veszteségeit, s művészi megalázásait hogyan élte át?
— A Tímár-ügy nagyon megrázta a színház lelkiállapotát. Félelem és hallgatás jellemezte
közérzetünket. S nemcsak 1953-ig. Volt ok tovább félni. Emlékszem egy esetre, amikor a Budapesti tavasz forgatását követően a gyártásvezető az udvaron úgy futtából odaszólt nekem:
van egy kis pénz számomra, vegyem fel! Háromszáz forint. Nem öndicséretként mondom, de
roppant munkát végeztünk, s azt hiszem, Európa akkori bármely filmgyárának díszére vált
volna. Úgy éreztem, hogy egy tréfás megjegyzést megengedhetek: lehetne háromszáz dollár,
vagy háromszáz font is!; mondtam. Az illető erre csak azt válaszolta: „És ha internálva volnál?" Szó nélkül bementem és felvettem a háromszáz forintot.
— Igaztalan vád sosem érte?
— Amikor fel voltam terjesztve Kossuth-díjra, s nem kaptam meg. Behívattak "egy bizottság elé, s ott előadták az okát: rosszul viszonyulok a munkásosztályhoz, mondták. És ezt
olyanok állitották, akik gyárosok, kereskedők voltak! Hirtelen indulatomban rájuk borítottam az asztalt és kirohantam. Hozzáteszem: az esetnek semmiféle következménye nem lett.
— Végül is hogyan „viszonyult a munkásosztályhoz"? Közöttük élt!?
— Együtt velük. Inkább az volt az ellenvetés, hogy túlságosan is megérttettem magam.
Németh Antal ezt vetette a szememre.
— Mi volt legnehezebb tervezői feladványa?
— Életem elején a Nemzetiben Jules Romains Donogoo című darabja; 22 képet igényelt.
Első jelenete a szerzői instrukció szerint: a Szajna felett egy híd ível át, s egy munkanélküli a
folyóba ugrik. A következő: egy presszó, ahol az illetőből kiöntik a vizet, aztán egy mozielőadás, majd egy hajófedélzet következett, aztán dél-afrikai jelenet és így tovább. Vetítés és a
forgószínpad kombinációjával sikerült megoldani.
— A díszlet sokszor életveszélyt jelent...
— Szegeden az Aidában csaknem ezer statiszta számára kellett négyméteres emelvényrendszert tervezni. A tervező intézetből statikust hívtak, hogy baj ne legyen. Megállapította:
minden törvényellenes. Aztán maradt a jól bevált mérce: én magam. Ráugrottam, s ha nem
szakadt le, akkor jöhettek mások is.
— Sosem történt baj ?
— Nem. Házat építeni is tud az ember, a tapasztalás vezeti, tudja, hogyan épitsen lugast,
hogyan tetőt. Michelangelót is inkább tapasztalata, mintsem tudománya vezette a kupolaépítésben. Mi színpadi tervezők is így vagyunk.
— Legnagyobb díszlete ?
— A budapesti Nemzeti Színházban háromezer négyzetméternyi felület épült be a III. Richárd díszletébe.
— Akkor mennyibe került a III. Richárd faanyaga?
— Körülbelül 16 ezer forintba.
— Ez mit ér ma ?
— Hárommillió forintot.
— Manapság valóban a rendező uralmát éli a színház?
— Van ország, ahol pedig a tervező az elsődleges. Mindegyik rossz változat. A mai produkciók sokszor egy ötletre épülnek, a művet pedig kerékbe törik. Mindig a műből kell kiindulni.
— A tervező szemével ki a rossz rendező?
— Aki spekulál. S a mi iskolarendszerünk alkalmas arra, hogy ilyen embereket neveljen.
Élettapasztalatok híján színházhoz kerülnek, és zavaros elméletekkel szédítik a színészt, az
előadást és a közönséget. Kipreparált emberként jönnek-mennek. Hivatal és hatalom van a
kezükben. Vannak rendezők, akik nem is tudnak magyarul.
92

— Hogy érti ezt?
— Nem érzik az életformát, mozgást, a jelleget.
'
— Mi a jelleg?
— Egy-egy hazai dráma életformáját, ízeit kibontani és megmutatni a színpadon. Túlzottan is ismert színháztörténeti példa Tompa Pufi Csulijára hivatkozni, de említhetem Bodnár
Jenőt, ahogyan a Figaróban mint kertész bejött és kalapjáftnorzsolta, vagy ahogyan Sugár
Károly egy Andai-darabban mint londiner átment a színpadon: egy egész társadalomról megvolt a véleménye. Hosszan sorolhatnám a példákat.
— Amikor a fiatal vezetőgárda érkezett a Nemzetibe, akkor kérte nyugdíjaztatását.
Miért?
— Úgy gondoltam, jobb, ha előbb, s én kérem. Talán még hálásak is voltak nekem. Megelőztem a konfliktusokat, mert lehet, hogy nem lettem volna olyan kezes, mint a többiek. Ami
esetleg fölösleges háborúságokat robbantott volna ki.
— A régi Nemzeti lebontásáról rézkarcot készített. Hogyan érintette az épület megsemmisítése ?
— Ott álltam és rajzoltam. Tenni semmit se lehetett, úgy rendelkeztek, hogy az ügy semmiféle ellenkezést nem válthat ki. Beszéltem egy mérnökkel, elmondta: négy toronyból állandóan műszerrel figyelték a metró építkezésének hatását. Állította: „Úgy megyünk el az épület
alatt, hogy a színház meg se fog mozdulni." Mozdították hát felülről. Talány, valaha is megtudjuk-e, milyen meggondolás döntött ebben az oktalan pusztításban? A párizsi opera alatt is
hatalmas metróállomás épült, s több mint száz esztendeje zavartalanul áll az épület.
— Műszakilag milyen állapotban volt a régi Nemzeti?
— Nem volt rossz állapotban. Németh Antal sok mindent beépített; a világítást és a
süllyesztőket lehetett volna korszerűsíteni.
— A Nemzeti újjáépítése körüli országos buzgalomról miként vélekedik?
— Nemrégiben a tervező a televízióban azt nyilatkozta, hogy nem lesz ez mesepalota. De
igenis, legyen mesepalota! Aki nem úgy nyúl a ceruzához, hogy mesepalota lesz, az ne vegyen
a kezébe rajzeszközt. Nem a tervezők ellen szólok, de fölösleges a tekintély óvása: a régi tervek konzerválása s azokhoz ragaszkodni. A szövetség szcenikai tagozata több oldalas beadványt készített a mostani terv hiányosságairól. S mint kiderült, az illetékesekhez el se jutott.
— Előzetesen kérték véleményét?
— Több mint ötven éve dolgozom a szakmában, jó néhány színházat felújítottak, építettek épp elég művelődési házat, mindössze egyetlen egyszer kerestek meg, amikor a nyíregyházi
színházat restaurálták.
— Milyen fogyatékosságai mutatkoznak a Nemzeti tervének?
— Egy aprónak tetsző példa: a festőteremben középen jön fel a lift. Ez a megoldás nem
teszi lehetővé, hogy nagy felületű vásznat feszítsenek ki, s azzal dolgozzanak. Sok más fontos
technikai kérdést is hibásan akar megoldani; ezek felsorolása nem egy irodalmi lap feladata.
Gondjaimat személyesen is említettem Drecin Józsefnek, aki azt ígérte, hogy figyelemmel lesz
aggodalmainkra. Nagyon fontosnak tartom, hogy a Nemzeti ügye ne legyen presztízskérdés.
Éppen azért, mert nemzeti ügy. A helyzet fonáksága, hogy annyi mindenki helyet kapott a
védnökségben, de talán például az esztétikai protokoll helyett egy szcenikust is illett volna beválasztani ! Aki nagyon gyakorlati szempontok szerint és szakmai tekintéllyel kísérheti figyelemmel a terv és az építkezés fázisait. De ismétlem, még ha késik is az építkezés egy-két évet,
új tervre van szükség. A korábbi elavult, toldozni-foltozni nem érdemes. S hozzá egy alkotólélektani szempont: ennyi idő múltán a tervező is unja saját produktumát és kifogy belőle az
invenció és a lelemény.
93
József Attila Tudományegyetem
Magyar Irodalomtörténeti Tanszékek
v
Könyvtára
\ Karral Prvílcm i • •"> £ .¿T

— S a másik Nemzeti, a szegedi építését hogyan látja?
— Hogy évekig hozzá se nyúltak, efelett most már ne bosszankodjunk. Az építkezés folyamatát figyeljük. Nem rám, de talán Ráday Mihály városvédő műsorára tartozna, hogy miért kellett harmincmillió forintért fém ablakkereteket csináltatni, amikor az épület jellege fakereteket kiván? S arra máris gondolni kell: hiába készül el a színház, vele együtt foglalkozni
kéne a műteremépítéssel. Figyelembe véve azt is, hogy Szegeden tévéstúdió működik, két színház is üzemel; jogos az igény, hogy komoly létesítmény szülessen.
— Lát-e a budapesti Nemzeti Színháznak megkülönböztetett feladatot ?
— Németh László többször is szépen írt erről. Irányt kell mutatnia a sorskérdésekben, és
nemcsak a pillanatot, hanem a múltat is fel kell tárnia. Az általános iskolától az egyetemig állandó folyamatosságban mindenkinek meg kellene kapnia a világ- és a magyar irodalom
klasszikusait, a szomszéd népek remekműveit, s néhány divatos művet. Mindezt generációk,
évek, évadok egymásba ölelkező rendszerében és tartósságában szükséges megteremteni.
— Illetékes a válaszra, annyi Tragédia-, operaelőadás tapasztalataival a háta mögött: a
Dóm tér szabadtéri adottságaival mennyire elégedett ?
— A harmincas években a nézőtéren állt egy vetítőtorony, ami látványteremtésben nagy
haszonnal szolgált. Az 1959-es újjáépítéskor ezt a tornyot megszüntették. Nagy szükség volna
rá az artisztikum növelésében. S ha rajtam múlna, a nézőtér befogadóképességét csökkenteném. A mostani hétezres nézőszám túlzottnak mutatkozik; négy-ötezer volna az optimális.
A nyári játékok játékhelyeinek számát is növelném. Amint régen is volt; az újszegedi színpadon klasszikus operettet kellene játszani. Egykor a Tiszán vízi színpad is működött, ezt is fel
lehetne eleveníteni. A szabadtéri színpad kihasználásáról még valamit. Évek óta javaslom: a
játékok befejezését követően látványos, népszerű filmprogramot kellene szervezni. A színpadon kifeszitett vászonra olyan világhírű filmcsemegét adhatnánk egy-két héten át, amit a közönség más moziban sem akkor, sem más időpontban nem láthat.
— Tervező, színházi munkás, rendező, színész ugyanazon célért, a színházi este sikeréért
dolgozik. Együttműködésük tehát demokratikus munkaszellemet feltételez. Ötvenöt éves pályáján változott-e a színházi emberek kapcsolata?
— Szegeden nagyon kellemesen teltek az évek, együtt jártunk futballmeccsre, kuglizni,
közösen mentünk a lőpályára. 1945 után az újjáépítés szelleme áthatotta a budapesti Nemzeti
Színházat. Privát dologgal senki nem törődött. Egy cél volt: a bemutató. Színészek, díszítők
együtt vacsoráztak. Mára a műszak és a művészek között megnőtt a távolság. Egyik nyáron
például a Dóm téren az alagsorban fogadást rendeztek. Egy vezető a bejáratnál állt és szelektálta az illetékesek körét: „Matyi bácsi, te bejöhetsz!" — mondta nekem. Nem mentem be.
Nem óhajtottam magam kivételesnek tudni, amikor sokan, munkatársaim nem lehetnek ott.
A koccintók széles körét most ne részletezzük. De hát régről is említhetek emléket. 1939-ben,
amikor Paulini Béla játékával Londonban vendégszerepeltünk, a követségi fogadásra csak
kettőnket nem hívtak; Paulinit és engem. Mi a szállodában maradtunk, Paulini bejött s megkérdezte: „Matyi, van egy kis hozaid?" Elővettem a kolbászt és a kenyeret, s a hatalmas ágyterítőn, amelynek zöldje Szinyei Merse pázsitjához volt hasonlatos, mi faiatozni kezdtünk. Ez
volt a mi londoni majálisunk.
Sok minden megváltozott a színházi munkatársak kapcsolatkörében. Régen például elképzelhetetlen volt, hogy az igazgatónak akármennyi teendője is akadt, este meg ne nézte volna az előadást. Mert az természetesnek tűnt előtte, hogy együtt él színházával, minden gondjáról tudni akart. Manapság ez egyre kevésbé divat. Nemrégiben Szegeden megtörtént, hogy a
Bánk bán bemutatóján a hivatalos vezetők közül senki sem jelent meg. Ami pedig a színház
munkájának minden mozzanatát demoralizálja.
— Erősödő panasz a színházak felől: az igazi színházi műszak fogyóban van. Alkalmi és
segédmunkási színvonalon működik az, ami nemcsak kivételes tudást, hanem intelligenciát is
igényelne.
94

— Évek óta hangoztatom, hogy a környező országok gyakorlatát kellene követnünk.
Másutt szerződéses tanoncként kezdik a szakmát, vizsgáznak, majd szakmunkásnak szabadulnak fel. Sok mindent meg tudnánk oldani, ha a műszaki dolgozók szakképesítést kapnának. S ez alapozott igény, hiszen egy jó műszaki embernek stílusokat kell ismerni, értenie kell
technikához, statikához. És valóban műveltséget kíván ez a szakma. Egy régi műszaki dolgozó, aki ötszázszor is díszletezte a Tragédiát, a darab minden sorát betéve tudta. Ami ma
még egy főiskolásról se mondható el. Amikor a Nemzeti Színház műtermét vezettem, tartottam előadásokat, munka után továbbvittük a művészképzést, aktrajzolásra, fejrajzolásra teremtettünk alkalmat, de aztán mindez megszűnt.
— Nagy díszletesek élnek-e az emlékezetében ?
— Uhtyár József például, aki finom gobelineket tudott festeni, s költői lélek volt. Az
Opera és a Nemzeti előtt Berlinben és Párizsban dolgozott. Aztán Swarczer Géza, aki 14 évesen rövidnadrágos gyermekként került a műhelybe, s tizennyolc éves koráig nem engedték vászonra dolgozni, csak apró képeket festett stílusgyakorlatként. Akkor aztán úgy ki volt éhezve
a munkára, hogy csodálatos dolgokat festett. Ma egy munkásnak rácsot kell bekennie szürkére. Az invencióra nincs igény és lehetőség. Talán ezért is szürkül el a munkatársi állomány.
(Ha munkája nem szólítja a fővárosba, szűkebb otthonában, Szegeden dolgozik. Gyakorta átsétál a téren; képzeletében Janovics úr, Major úr, Vámos úr igazgatja a Tragédia jeleneteit, aztán fel-felpillant egy becses épületre: jó volna óvni és újjáépíteni már. Ürességben tátonganak a Nemzeti ablakai; ő Wagner, Puccini, Verdi muzsikáját hallja kiszüremkedni.
Mintha most is próbálna Vaszy Viktor. Szürkület száll a Tisza partjára, vajha már újra kigyúlnának a Nemzeti fényei! Szegeden és Budapesten is!
Ama nyitó ünnepségen képzeletének díszpáholyában Németh László, Vaszy Viktor,
Makláry és kedves, egykor volt díszletfestő munkatársai együtt ülnének. S immár a mundértól
megszabadulva a félhomályban csöndbe belépne az édesapa is! Fia eme késői hívására visszatért Szegedre: s a színpadon a mulatozó jókedvben a királyi várba betoppan a nagyúrSimándy: száműzöttként is jelenvalóságában. Eme képzeletbeli este Varga Mátyás ünnepe.)
ABLONCZY LÁSZLÓ

95

S&stuz/A

cunútL

Szeged egyik büszkesége, a 100 éves Somogyi-könyvtár a Dóm téren épült ú j otthonába költözött. Június 6-án volt az ünnepélyes megnyitó. Aczél György, a politikai
bizottság tagja, az MSZMP KB titkára ebből az alkalomból átadta az intézménynek
a Munka Vörös Zászló Érdemrendet. Tóth
Béla igazgatót, szerkesztő bizottságunk
tagját ugyanekkor a Munka Érdemrend
arany fokozatával tüntették ki. Gratulálunk!
*
Gál István Apolló című folyóiratának és Sziklay László tudományos pályájának ötvenedik évfordulójára Kelet-európai századok címmel ta-

nulmányokat tett közzé a József Attila Tudományegyetem összehasonlító Világirodalmi Tanszéke. Az Iparművészeti Főiskola segítségével
készült kiadványban Kiss Gy. Csaba, Horváth
Lukács Borbála, D. Zöldhelyi Zsuzsa, Fried István és Poór János írását olvashatjuk. A Typografikai Tanszék sorozatának Haiman György,
az új füzetnek Fried István a szerkesztője. —
Lengyel József életművét elemző tudományos
tanácskozás anyaga jelent meg, a Találkozások
Lengyel Józseffel című kötetet Marcaliból hozta
a posta. 1982 májusában itt rendezték a konferenciát, amelyen többek között Tamás Attila,
Pomogáts Béla, Rónay László, Laczkó András,
Bodri Ferenc és Major Ottó tartott előadást. A
könyvet Laczkó András szerkesztette.

PAPP GYÖRGY : DÓM TÉR

96

A SZEGEDI NEMZETI SZÍNHÁZ
1984/85. ÉVI MŰSORTERVE ÉS BÉRLETEI
KISSZÍNHAZI BEMUTATÓK:
LAJTAI—BÉKEFÉY: A régi nyár (zenés játék)
SCHILLER: Ármány és szerelem (tragédia)
FERNANDO ARRABAL: A lepényevő verseny, avagy az orangután nyitás (különös vígjáték)
ILLYÉS GYULA: Dózsa (verses tragédia)
MICQUEL MIHURA: Három cilinder (ősbemutató)
STÚDIÓ BEMUTATÓ:
SCHWAJDA GYÖRGY: Himnusz,
P. HORVÁTH LÁSZLÖ: Mária Magdaléna
ZENÉS SZÍNHÁZI BEMUTATÓK:
KÁLMÁN IMRE: Marica grófnő (operett)
LEONARD BERNSTEIN: West side story (musical)
OPERABEMUTATÓK:
GEORG PHILIPP TELEMANN: Türelmes Szókratész
VERDI- Álarcosbál .
PUCCINI: A nyugat lánya
Felújítások: MOZART: Cosi fan tutté. VERDI: Nabucco
ROSSINI: A sevillai borbély
SMETANA: Az eladott menyasszony
ERKEL F.: Bánk bán
DONIZETTI: Lammermoori Lucia
BÉRLETI LEHETŐSÉGEK:
Vegyes bérlet 10 előadásra.
Bemutató: I—II. Bartók: hét elején,
Vaszy: hét elején
Uray I—II.: hét elején,
Ady I—II.: hét végén,
Egressy I—II.: hét végén
Somlay I—II.: hét végén,
Radnóti I—II.: hét végén
Gárdonyi: vasárnap du.
Katona: vasárnap du.
Nyugdíjas hétköznap — 40% kedvezménnyel
OPERABÉRLET 8 ELŐADÁSRA, Kodály, szerda vagy pénteki napokon.
VEGYES BÉRLET 5 ELŐADÁSRA, Búzakalász, vasárnap du.
Bérleti lehetőségekről részletes információ a színházi szervező és jegyirodában. (Szeged Kárász u. 15. T : 12-392)

