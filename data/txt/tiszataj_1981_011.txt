iszatai
• oiyb^

^

w

a

Csoóri
Sándor,
Baka István,
Fodor András, Tornai József versei;
Balázs József novellája;
Magyar Játékszín:
beszélgetés
Hubay
Miklóssal

tiszatáj

I R O D A L M I ÉS K U L T U R Á L I S F O L Y Ó I R A T

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
81-4305 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta.
Központi Hírlap Irodánál (KHI Budapest, József nádor tér 1. sz. — 1900) közvetlenül'
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre, 72, egy évre
144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
X X X V . ÉVFOLYAM, 11. S Z Á M
1981. NOVEMBER

CSOÖRI SÁNDOR versei: Amikor vörösbe vált át a
sötét, Kérdések, halottvivőkhöz, Csendélet
3
FODOR ANDRÁS versei: 1981. június 4., András-nap...
5
TORNAI JÖZSEF versei: Az avantgard én-sörény, Isten
nagy csöndessége
7
BALÁZS JÓZSEF: A legnagyobb veszedelem (novella)
9
BAKA ISTVÁN: Akkor is ott is (vers)
15
SZIKSZAI KÁROLY versei: Az utolsó vers, Romkert,
Egy régi vers
15
SZÖLLÖSI ZOLTÁN versei: Ellenőrizetlen ekloga, Álomi
próbálkozás
17
HAZAI TÜKÖR
TÓTH BÉLA: Tiszajárás (XXIII.)

19

TANULMÁNY
LÁZÁR GYÖRGY: A népek barátságáért, a reakció és
a sovinizmus ellen (Az együttélést választó magyarországi szlovákok harca a kitelepítés ellen)
24
KÄFER ISTVÁN: Meditáció címeres szomorúságokról ... 31

KELET-EURÖPAI NÉZŐ
Csehszlovákia
KISS GY. CSABA: A Slovenské Pohlady jubileumára... 37
Interjú Karol Wlachovsky műfordítóval (A beszélgetést
Igor Navrátil készítette; Bába Iván fordítása)
39
Szovjetunió
Interjú Oleg Konsztantyinovics Rosszijánovval (A beszélgetést Cs. Varga István készítette)
44
BALOGH ERNŐ: Az elvont moralitás kritikája (Vlagyimir Tyendrjakov: Leszámolás)
50
1

KRITIKA
ALFÖLDY JENŐ: A Kossuth-apokrif (Cseres Tibor: Én,
Kossuth Lajos)
TÜSKÉS TIBOR: Ilyen az egész életed (Széljegyzetek
Bertha Bulcsu válogatott novelláskötetéhez)
BALOGH ERNŐ: Az életöröm jegyében (Csurka István:
Utasok)
LACZKÓ ANDRÁS: Somogyi Tóth Sándor: Huszonegy
korsó sör
HALÁSZ PÉTER: Lappangó magyarok nyomában (Beke
György ú j könyveiről)
SZAKOLCZAY LAJOS: Gál Sándor: Mesét mondok,
valóságot
KIS PINTÉR IMRE: Élünk-e csakugyan? (Kornis Mihály: Végre élsz)
VASY GÉZA: Nagy András: Savonarola
VEKERDI LÁSZLÖ: Németh G. Béla: Küllő és kerék
GREZSA FERENC: Lackó Miklós: Szerep és mű
OLASZ SÁNDOR: Történelmi jelen idő (Beszélgetések
a magyar irodalom legújabb fejezeteiről)
TORDAI ZÁDOR: A szintézis lehetősége (Nagy Géza:
Az egyedi egyetemes — Jean-Paul Sartre — Egy
polgári filozófus-művész egyéni és társadalmi kalandja a XX. században)

53
57
60
63
65
67
70
73
74
79
81

84

MŰVÉSZET
Magyar

Játékszín

ABLONCZY LÁSZLÓ: A cethal
Hubay Miklóssal)

hátán

(Beszélgetés

ILLUSZTRÁCIÓ
Képek a XXVIII. Vásárhelyi Öszi Tárlat anyagából a 6.,
14., 23. és az 52. oldalon, valamint a műmelléklet
I—II. oldalán (Égető János reprodukciói)
Fotók Hubay Miklósról a 87. és a 90. oldalon

2

87

CSOÓRf

SÁNDOR

Amikor vörösbe vált át a sötét
Habzik a sör, a bor,
hosszú árnyékuk van a kerti asztalon az üvegeknek,
hosszú árnyéka van a kezünknek is.
A megvilágított lombok alatt
most múlik el végleg a nap,
most múlik el részletekben az élet.
Együtt vagyunk megint, mint egy kiránduló hajó
nászutasai a nyárias óceánon
s iszunk, iszunk, nem kérdezzük, mi történt
reggel óta és évek óta,
alszunk, fölébredünk, szúnyog sír nyakszirtünknél
s lágy tangók emléke cirmol,
mintha filmhíradók fakó kísértetei
járnának lábujjhegyen az almafák alatt.
Ne mozdulj! — súgja egy lőporos hang a volt-időből
s a házigazda fél arcát
most hasítja ketté egy szilánk
s legyalult nyaka körül
tömérdek katicabogár kavarog egyszeriben.
Ez az a perc,
amikor vörösbe vált át a sötét
s dagadni kezd újra a fejem —
ez az a perc,
amikor undorodva is innom kell, akár egy csehovi színdarabban
és néznem órákon át, hogy levél potyog sörömbe —
ez az a perc, amikor vége párnás történeteimnek magamról
s rólatok
s a föltartott fejű kutyák szájában is
levágott emberi kezeket látok
és sebekről lecsavarodó, hosszú gézt
egy ideiglenes kórházkertben,
esik az eső és áznak a sebek,
áznak a földbetaposott, háborús krizantémok,
ázik gyerekkori és megvénült hajam —
ez az a perc, amikor márcsak becsukott szememet nézhetem,
ez az a perc, amikor már nincs hova hazamennem.
3

Kérdések, halottvivőkhöz
Kik vagytok? Mit cipeltek?
Az Ismeretlen Halottat húzkodjátok
A száguldás korai áldozatát?

a temető

Láttam a kőfalhoz csattanó férfitest
horpadását az alkonyatban,
az idő vérét s az ő vérét
egybefolyni.
Oly egyszerű volt ez a megrendezetten, suta
mint amikor harmatos borjút ölnek.

felé?

végítélet,

S mi az a roncs, amit elhagytatok?
Az autó görcsös álma önmagáról?
Pokol szemetje? vaspiszok?
Érzem elkezdődni lassan bőröm alatt a rühesedést,
a lóbálhatatlan kéz örökidejét itt az árokparton,
lepkék és ürülékek csöndjét a kövek között.

Csendélet
Nem tudhattam, hogy egyszer még viszontlátom a sok-sok hulladékot:
az ágyak, a féltestek s a borzas vánkosok csendéletét. De egy virradat
elémlökte emlékeim és bűneim romhalmazát.
A világosságban persze minden megszelídült. Az idő csámpás zugában ott hevertek a székek, melyeken szeretőim vacsoráztak: a tányérok,
a kések, a melltartók, a kettébevágott szavak. Emlékszem a telerajzolt
papírszalvétákra is: csípők és tomporok fölött nyugodott le a Nap.
Az oszlásnak indult szentjánosbogarak páncélos szárnyai úgy hányódtak a limlomok között, mint karambolozó autók roncsajtai. És por-macskák
sétálgattak a szerelmek helyén.
És hirtelen a hagyományos világvégére kellett gondolnom
esendően:
így múlik majd el vizek, bogarak, városok s földrészek szerelme is. De
szesz, füst, fejet zúgató nikotin kellett volna, hogy ama bizonyos Négy
Lovas vágtatását a kerti saláták fölött
elképzeljem.

4

FODOR ANDRÁS

1981. június 4.
Utazom egész délelőtt.
A mocskos
szerelvényeken
sehol egy csöppnyi víz.
A töltés mellett eszelősen
fésülködik a tikkadt fű a szélben.
Meszelt kaszárnyafal előtt
ijesztő fiatalnak
látom a katonákat.

Nyugtalan járkál egyik zeneszerző,
másik beállt a képbe, a sír
utolsó appelplatz-a fölé.

A pályaudvaron
taxiba szállva még
a temetőbe érek.

Távozóban két egymást
elveszített barát
megpróbál összebékülni.

Franciska mondja, akaratlan
megnézhette a ravatalon
szép Miskin-arcodat.
Nyugodt volt, épp csak átsimult
a romlás aranyába.

A bokrok, fák, a gregorián ének
lombja alatt, sok jó ember között
a gyász koncára büszkén
feszít egy JÓMADÁR is.

Hiába.

András-nap
János már majdnem
olyan magas mint én.
Együtt megyünk az esti térre.
Patyolat-prém alatt a város.
Vastag hó mindenütt. Jó ragadós.
Ülő embert szobrászkodunk a padra
s dobáljuk
egymást...
állítok be az

Ázott'kesztyűsen
Astoriába.

Barátom
űzött-keserű.
Földiktál néhány verscímet:
olvassam A halottak élént!
Mily pontosan megjósolta a költő
ezt a Hamupipőke magyar kínt.
A külvilág hisztériája,
„a hadvasak zadorlata"
elnyomja a mi panaszunkat.
5

Jobb annak, aki közösség
nélkül,
maga-magával
boldogtalan.
Agymozijában
ő
egész lepergett
sorsát
érvénytelennek
érzi.
— Látja
magát,
ahogy
megy
húsz évvel
ezelőtt
X. városban, a Bezerédy
utcán
és nem esik jól rágondolni se . . .
Csak a behavazott
Csak a kiolvadt

remények.
megszégyenülés.

PATAY LÁSZLÓ: EGY ÖREG

TORNAI JÓZSEF

Az avantgard én-sörény
Az avantgardizmus

behatolt

méhsörünket
méhsör-énünket
méhsörény-énünket

és

megtermékenyítette
méhünket

méhsörényünket

a méh röpül

a sörény csak lebeg
a méh serény
a sörény már beteg
a méhsörény-én
sörénysége látlelet
méhünk védi
az avantgardízmust
de a méh megszúrja
fullánkjával az újszülött fiút
ki meg akarja fogni
a furcsa
sörényes méhet
bömböl az avantgard legény
a fullánk mér erény?
hát csak azér születtem én
hogy tengődjek a méh sörén
akár egy én-sörény
sörényemmel
a sörbe
szerelmes kis láz-görbe?
jobb lett volna
ha az a szép méhe
nem száll a méhbe
másodszor ha nem serénykedik
ha már
a század végén
nem nő ki a művész-bontó szakáll
akkor most nem kéne
sörösködnöm
sörényesen
hogy hízzon a méh-sörény
sörén eszem
s erényem
míg ezt az avantgard én-sörényt
le nem nyesem
serényen
7

Isten nagy csöndessége
Isten nagy csöndessége előtt
némuljanak el minden agyvelők.
Hallgatok éjben, akácvirágban:
ezért mozdultam az anyámban?
Holdra nézek, jég-fogú csillagokra,
többet tud nálam egy olajfa!
Véletlen vagyok,
pillanatra-lény,
elpattanok az
éggömbfény-zenén.
Magamban nem találtam rendet,
azt se, amit a természet
jelentett.
Félig élve, félig halottan •
jövendőmet
kiszámítottam:
anyaggá török, megdicsőülök,
szétver a lét, mint recsegő

tököt.

Üressé nyílok. Nem támadok föl,
nem virrasztok a jázmin alatt

többször.

Isten közönye
megingathatatlan,
koponyarésén
belepillantottam.
ömlő, nagy csöndessége előtt
némuljanak el minden agyvelők.

BALÁZS

JÓZSEF

A legnagyobb veszedelem
A hajnali esőről nem volt tudomása.
A kék csomagolópapírral felrajzszögezett keskeny ablakon kis rést talált
a szeme: az udvaron nedvesen csillogott a szilvafák törzse, s a szomszéd sövényből font kerítésén — mintha már az udvaron lopakodna — nesztelenül
kapaszkodott egyre feljebb a felkelő nap. Most ébredt. A szeme előtt foszladozó piros nyalábok cikáztak, az égig emelkedtek, majd megsemmisülve szétporladtak az üvegtáblán. Az udvar néma, az utca üres, és egyedül van a házban. A szülei kimentek a tanyára. Mire kiértek, felszáradt már a föld, gondolja most, már javában kapálhatnak. Öt nem vitték magukkal, nem mintha
nem tudna kapálni vagy nem tudna elvégezni bármilyen más munkát, csakhogy akkor éhen halnának a libák. Az apja találta ki, hogy vegyenek húsz
libát, felnevelik, aztán megpróbálják pénzzé tenni. Mert a disznóval már évek
óta nem volt szerencséjük, nem is igen tudtak neki mit adni, meg aztán a
felsőbbség is úgy rendelkezett, hogy a disznókkal nem csinálhatnak amit
akarnak, hiába igyekeztek a semmiből másfél mázsára is felhizlalni. így juthatott az apja eszébe a liba. Szép magyar libák, ez volt minden óhaja. Fehér,
fénylő tollazatú, méltósággal tipegő, lehetőleg csendes libák. De hát hol van
ma ilyen liba? Mert például a tolla is csak akkor fénylik igazán, ha sokat
füröszti az árok vizében, vagy mindennap leviszi a Krasznára, ahol persze az
ár is elsodorhatja... Ö csak annyit tud a libákról, hogy ha esznek, csendben
maradnak, kuncogva emésztenek, elégedetten pöntyögnek. Ha arról panaszkodott az apjának, hogy nem győzi ennivalóval a sok állatot, hogy napközben
lopni sem tud semmit, mert hozna ő mindenfélét a határból, de hát fényes
nappal bárki meglátja, az apja leintette: „nemsokára kijárod az iskolát, húsz
liba, de akár harminc liba sem foghat ki rajtad . . . "
Ezért maradt otthon mindennap, a legnagyobb dologidőben... Elseperte
az udvart, vizet hordott, fát vágott, az árokparton etette a libákat.
Elhúzódott az ablaktól, lecsúszott az ágyról, klottgatyáját feljebb húzta a
derekán. Mintha hűvös levegőt érezne a hátán végigfutni, gyorsan felkapta a
székről kávébarna ingét. Ebben járt már legalább egy hete, de inkább csak
reggelente vette fel, mire a délt harangozzák már ledobja magáról, mint azt a
világos színű bő nadrágot is, amit az .anyjától kapott: „ha beleülnél a libafosba, nem veszi észre rajtad senki", mondta nevetve az apja, olyan sárgászöld színe volt. „Libaőrzésre, az árokparton üldögélni, a ház körüli munkára
megfelel, kihúzod vele a nyarat", győzködte az anyja, amikor először felhúzta
magára, s a nadrágból furcsa, émelyítő szag csapta meg az orrát. A görög
katolikus paptól kaphatták, gondolta akkor, annak küldtek Amerikából mindig csomagot. Ingyen adhatta neki a pap, az anyja feljebb varrta a szárát,
hogy ne súrolja a földet, s ahogy teltek-múltak a napok, lassan megszokta a
színét is. Néhányszor meg is ázott benne és nem érezte többé az émelyítő sza9

gát sem, sőt, egyre jobban megszerette, mert olyan mély zsebe volt, hogy a
könyökéig elveszett benne a keze.
A reggelijét megtalálta a sparhelt szélén: a nagy fehér bögrében tejeskávé,
s a kis vaslábasban pirított zsíros kenyér csillogott. A tejeskávé beborozott
már, mutatóujj ára kanyarintotta a vastag, zsíros lepedéket, a sparhelt fölé
hajolt és egyetlen szippantással lenyelte a pillét. Aztán még lejjebb hajolva
beleszürcsölt a bögrébe is. A feje fölött legyek cikáztak, a falnak, a konyhaablaknak koppantak. Arra gondolt, majd dél felé kizavarja őket egy törülközővel, de most sietnie kell, a hátsó udvar felől éhesen gágogtak a libák, minél
hamarabb ki kell hajtani az éhes csapatot az árokba, nem késlekedhet, az
állatok hangos kiabálása felveri az utcát, a szomszéd Kerczák Károly még azt
mondja az apjának, hogy éheztette ő k e t . . .
De addig csak nem mozdult a konyhaajtóból, amíg a zsíros kenyeret meg
nem ette. A sok légy ott repdesett az orra körül, meg a szeme alatt, a pimaszabbja rászállt a kenyerére is, de nem törődött vele, nagyokat harapott, estig,
amíg az anyja haza nem jön, úgysem eszik már semmit, csak ezt a karéj zsíros kenyeret. Talán tud magának szerezni valamit. A kertek alatt, nem is
•olyan messze, már megérett a nyári alma, a szomszéd fiúval, a kis Kerczákkal elmehetnek majd oda. Ha jóllaknak a libák, telerakja a zsebét, az ingét.
Jártak már ott, egyszerű kis lopás, egyikőjük figyel, a másik meg felmászik a
fára. Piros és lilacirkás aprócska alma, édes, mint a porcukor, magvastul
megehetik.
Mielőtt kiengedte volna a libákat az ólból az udvarra, megtapogatta a
zsebeit. Mindent rendben talált. A két hátsó zsebben ott meredt a kisebb meg
a nagyobbik parittya, elégedetten tapogatta meg a bicskáját, a drótjait, madzagjait, meg a vasúti töltésen szedett lapos köveit is. Amíg a libára vigyázott,
parittyával lövöldözött, s ha elkísérte a szomszéd fiú, a kis Kerczák, neki is
jutott egy parittya, együtt lövöldöztek, hogy jobban teljen az idő.
A konyhaajtó mellett a hokedlin állt a lavór, benne még langyos a víz, az
anyja készítette el, hogy mosakodjon meg benne, de ehhez semmi kedve nem
volt. A konyhaajtóban elérte a szilvafák lombján áttörő nap. Az udvarra lépett,
a szűk kis konyha után itt már tágult és szélesedett előtte a világ. Az ég alján
fürtös akácvirág formájú felhőket oszlatott szét az erősödő fény, egyébként a
szokásos reggeli neszezések kísérték bámészkodását. Egy pillanatra abbamaradt
a libák gágogása, talán megérezték az állatok, hogy nemsokára kihajtja
•őket enni.
Becsukta a konyhaajtót, a kulcsot a szobaablak párkányára helyezte, s kiengedte az ólból a libákat. Az állatok éktelen gágogásba kezdtek az udvaron,
szárnyukat leengedték, rohantak az utcai kapu felé. Az árokparton már megszállottan tépdesték a vizes füvet, hangtalanul legeltek, s a fiúnak nem kellett
félnie, hogy elkóborolnak, hogy otthagyják az árkot és kitotyognak a kövesútra. Dicsérte a hajnali esőt, amit átaludt, de ami meghozta a libák étvágyát.
Némelyik állat a nyakát fürösztgette-meresztgette a vizes fűben, s a már lerágott csonkokat is megszállottan tépdeste.
Az árokszélre, a magányosan álló gesztenyefa alá ült, kiszórta a zsebéből
a parittyáit, a bicskáját. Arra gondolt, hogy mindent kipakol maga mellé,
amikor a kihalt úton egy autó közeledett. Csak jött, csak jött, szinte lépésben.
A fiú minden pillanatban azt várta, hogy megáll valamelyik ház előtt, de nem,
kitartóan zötyögött egyre közelebb és közelebb. Elhúzott a libái mellett is,
majd a szomszéd kapunál, Kerczákék előtt megállt. Most látta meg csak, hogy
egy másik kocsi már régebben ott várakozik, eddig azt nem is vette észre. Az
újonnan érkezett kocsiból két ember szállt ki, a vezető egyelőre nem mozdult,
álmos egykedvűséggel várta, hogy utasai visszajöjjenek. A fiú a bicskáját,
meg a parittyáit gyorsan visszacsúsztatta a zsebébe, amikor a vezető is kikászálódott a kormány mögül, elunva a várakozást, megállt az árok szélén és
10

nézelődött, de aztán csak Kerczákék lakása felé figyelt. Közben ráérősen rágyújtott. A libák a gesztenyefa alatt szinte ráhasaltak az árokra, egyre elszántabban ettek. Nem kellett rájuk vigyázni, így azután a fiú alaposan megfigyelhette, hogy mit csinál az a sok idegen Kerczák Károly házában.
Kerczákék udvarán azonban nem látott senkit. A gesztenyefa törzséhez
bújva, mintha csak ő lenne egyedül a világon, mozdulatlanul várta, hogy történjék valami. Egy idő múlva a gépkocsivezető is bement Kerczák Károly udvarába, majd úgy eltűnt, hogy nem is látta többé sem a ház előtt, sem
az utcán.
Nem értett semmit: hova mehetett a gépkocsi vezetője, hol vannak a többiek, mit csinálhatnak a házban, hol van a barátja, a kis Kerczák, akit megkérdezhetne? Kerczák Károly házából hangzavar szűrődött ki, rekedt, hadaró
kiabálás, néha ütések zaja hallatszott.
Talán az lenne a legjobb, ha most hazamenne, s az udvarukról lesné meg,
mit csinál az a sok idegen a szomszédjukban. De hát a libákat mégsem akarta
magukra hagyni, bár tudta, hogy semmi baja nem lehet, s ha félt is, nem
jobban, mint amikor egyedül üldögélt az udvar sarkában, s az utcán részeg
cigányok verekedtek. S ahogyan akkor ügyelt rá, nehogy észrevegyék, hogy
egyedül van, mert akkor rátörnének, most sem mert elmozdulni a gesztenyefa
mellől.
Egy idő után erősödött benne az érzés, hogy valaki ott áll mögötte, két
lépésre talán, ott áll az orgonabokrok között, a volt katolikus iskolakert kerítésénél. .. Megtapogatta bicskáját a zsebében, érezte a súlyát. A nadrágszöveten át is kirajzolódott kerekded formája, de nem mert érte nyúlni, attól félt,
ha mozdít egyet a karján, az az ismeretlen valaki a háta mögött elkapja a
torkát és pincérfogással meg is fojtja. Mert elég annak az idegennek csak
kinyújtania a kezét, elérheti őt, s ha leszorítja a nyakát, egyetlen hang nélkül
elterül az árokparton. Mi lenne akkor a libáival? Most látja csak azt is, hogy
nem nyitotta ki az utcai kisajtót. Hiába mennének haza az állatok, zárva az
ajtó. Máskor nyitva hagyja, hogy ne kelljen térítgetnie őket, amíg kinyitja,
most meg bezárta maga mögött. Ha valami baj esne vele, mind a húsz liba
szétszéledne, mire hazajönne az apja a tanyáról, egyet sem találnának meg.
De az is lehet, hogy nem áll senki sem a háta mögött az orgonában, csak
egy veréb repült oda, képzelődik, s akik Kerczák Károly lakására mentek, rokonok, városi rokonok. Ám igaz, a kis Kerczák sohasem beszélt neki olyan
rokonokról, akik két kocsival látogatnák meg a szüleit.
Az lenne a legtisztább dolog, ha megfordulna vagy elfutna, átugraná az
árkot, s csak a kövesút széléről nézne v i s s z a . . . Most már biztosan tudja, hogy
ott áll mögötte valaki, szinte a fülébe szuszog, olyan közel került hozzá. Úgy
érzi, hogy egy erős, hatalmas, legyőzhetetlen ember áll a háta mögött, s minden újabb lélegzetvétellel még közelebb csúszik, körülötte meg-meglendülnek
az orgonaágak. Persze az is lehetséges, hogy az az ember is azt figyeli, amit ő,
az idegeneket Kerczákék házában. Azt várja, hogy jöjjenek már ki az udvarra.
Minél tovább gondolkodott, annál biztosabb lett benne, hogy az az ember már
régen itt bujkálhat, lehetséges, hogy már tegnap is itt volt, lehetséges, hogy
sokkal régebben leskelődik ott, mint ő, mint amióta ő kihajtotta ide a libákat . . . Valószínű, hogy már hetek óta ott bujkál a sűrű orgonában.
— Ne mozdulj — suttogta a háta mögött az idegen férfi. Az idegen, akinek azért ismerős volt a hangja. — Ne mozdulj, kis Neviczky — ismételte.
Libus Oszkár állt mögötte. Libus, aki hosszú ujjú piros pulóverben járkált
a faluban a legnagyobb melegben is, aki a tánciskolában zenél, s akiről azt
hallotta egyszer kis Neviczky, hogy titkos összeesküvő... Mondták is róla
sokan, hogy nem lesz már abból egészséges ember soha, mert a börtönben
megfázott a veséje. A titkos összeesküvés miatt börtönözték be. Ez a Libus áll
a háta mögött, hát persze, hogy ő az, idézte fel a hangját. Mintha valahonnan
11

a gyomrából szökött volna ki — talán ő is fél —, hogy ennyire remeg a hangja.
A fiú nem értette, hogy miért nem mozdulhat meg, mit akarhat a férfi,'talán
így jobban el tud bújni mögötte?
Libus hol itt, hol ott tűnt fel a faluban, munkát vállalt kevés ennivalóért.
Ennyit tudtak róla, no meg azt, hogy a veséjével betegeskedett mindaddig,
amíg össze nem szedett egy hordó lóhúgyot és bele nem ü l t . . . Mert ettől gyógyult meg. Állítólag az emberek vizelete is meggyógyította volna, kiűzte volna
belőle a nyavalyát, csakhogy a lóhúgyot könnyebben szerezte be. Egy rossz
vödörrel járta a falut, s ahol lovakat látott, lóhúgyot kért a gazdáktól. Aztán
meg messzi falvakba járt a tánciskolában zenélni, a Szamoson túlra, olyan
helyekre, ahol még a kis Neviczky sohasem járt, de amikről annyit hallott,
Panyoláról, meg Szamoskérről, meg a többi, erdővel körülvett faluról, ahová
egyszer úgyis elmennek a kis Kerczákkal. Biciklire ülnek és felkeresik azokat
a helyeket. Arrafelé kis folyók kanyarognak a kertek alatt, aranyalmafák virágzanak, s olyan fehér a nagyszemű szilva virága, akár a hó. Öklömnyi, húsos
szilvák teremnek ott, abból érdemes lenne lopni is. Mert miért is mennének
oda, ha nem lopni. Sokszor beszélgettek a nagy tolvajlásokról a kis Kerczákkal, egyikőjük felmászna a fára, a másik meg f i g y e l n e . . .
— Add ide a parittyádat... a nagyobbat — hallotta Libust.
A fiú nem mozdult, attól félt, hogy máshonnan is figyelik őket, mert például a gépkocsivezetőt sem látta bemenni Kerczákék házába és mégsincs sehol.
Vajon mit akarhat a parittyával Libus?
— Adjad már! — szólt rá sürgetően a férfi. — Visszakapod, ne félj —ígérte.
A fiú odaadta neki a nagyobbik parittyáját.
— Követ is adhatsz — kérte Libus, s aztán hogy mindent megkapott, amit
kért, visszahúzódott a bokorba. A fiú is csak sejtette, hogy merre bújhatott meg.
Erős ajtócsapkodást hallottak. Egyre több férfi lépett ki a szomszéd házból. Ismeretlen egyenruhákban ácsorogtak az udvaron, lökdösték, kiabálva taszigálták Kerczák Károlyt. A fiú nem értett semmit, csak azt látta, hogy
Kerczák Károly a ház falának támaszkodik, s szó nélkül tűri az idegenek erőszakoskodását. Valaki hosszú acélpálcájával rávágott a hátára is, Kerczák felesége sírva könyörgött, hogy ne bántsák a férjét. Kerczák Károlynak már kicsúszott a fehér inge a nadrágjából, azzal törölgette az arcát, meg a nyakát.
Kerczákné kezét tördelve jajongott, hogy ne vigyék el a férjét, de a fiú a
gesztenyefa alól úgy látta, hogy az egyenruhások hajthatatlanok, a kocsiba
akarják tuszkolni Kerczák Károlyt.
Már kiléptek a kapun, amikor nagy csattanással betört Kerczákék házának szélső ablaka. A csillogó üvegszilánkok csengve peregtek végig a falon.
Az egyenruhások megtorpantak. Széles mozdulatokkal pisztolyt rántottak,
mert nem értették, hogy mi történt. Hiába tekintgettek az útra, a kert felé,
sehogyan se értették, hogy mi zúzta be a ház ablakát. Többen zavarodottan
körülfutották a házat, a hátsó udvarra rohantak, majd ki az utcára, az egyik
egyenruhás még a levegőbe is lőtt, amiért a többiek dühösen rákiáltottak. Ketten félve, óvatosan odalopóztak az ablakhoz, benéztek a szobába, de nem láttak semmit. Most már nem törődtek Kerczák Károllyal meg a feleségével sem,
csak a tettest akarták megtalálni.
Az egyik egyenruhás kiszaladt a libát őrző kis Neviczkyhez és megállt
előtte. Aztán átugrott az árkon és a bokrokhoz rohant. Félrehúzta az ágakat,
valamit észrevehetett, mert sokáig nézett egy pontra.
Aztán megfordult és intett tanácstalanul ácsorgó barátainak:
— Gyerünk! Kerítsük be az iskolakertet! — kiáltotta.
A fiú mellett futott el három egyenruhás. Nem ügyeltek rá, pedig az
imént már azt hitte, hogy észrevették a hátsó zsebében a kis parittyáját. Mert
12

azzal ugyanazt megcsinálhatta volna, amit a naggyal az imént Libus. Legalább
három telefonpózna közti területet behordott a kis parittyája is. A nagyobbik
messzebb repítette a kavicsot, mint a légpuska a drótból vágott kis golyókat,
mert igazi, légpuskába való töltényt — ha szerzett is valaki valahonnan légpuskát — sohasem tudtak venni. így aztán harapófogóval drótokat vagdaltak
el, s azzal lövöldöztek.
A fiú úgy döntött, hogy hazahajtja a libákat, mielőtt az egyenruhások
visszajönnének. Abban biztos volt, hogy Libus Oszkárt nem fogják el, s akkor
lehet, hogy visszajönnek hozzá és megkérdezik tőle, hogy látott-e itt valakit.
Ha pedig Libus nem tudott elmenekülni, akkor úgyis magukkal viszik, s akkor
újfent bekerül a börtönbe. Jobbnak látta, ha hazamegy, vizet önt a libák favályújába és ma már nem mutatkozik az árokparton. Megvárta, amíg a két
kocsi elindult, követve az idegeneket, s csak azután kezdett neki, hogy a kövesúton keresztül a libákat hazaterelje. ..
Kilépett a gesztenyefa alól, amikor észrevette, hogy Kerczák Károly közeledik hozzá. Kerczákné a kapuban állt, az idegeneknek se hírük, se hamvuk.
Éppen Libust üldözhetik valamerre, gondolta a fiú, amikor Kerczák Károly
könyörgő hangját hallotta:
— Gyere elő fiam, téged nem bántanak...
A fiú azt hitte, hogy hozzá beszél.
— Nekem tetszik szólni, Károly bácsi?
— A f i a m n a k . . . Gyere elő, már elmentek, és téged úgysem bántanak . . .
Neviczky körülnézett, de a barátját, a kis Kerczákot nem látta sehol, nem
értette, honnan kellene előjönnie, mit akarhat az apja. Csak nem a bokorban
bujkál ő is, mint az imént Libus Oszkár?
A két fekete autó újra felbukkant az utca végén, elhúzott előttük és nagy
porfelhőt kavarva eltűnt a másik irányba. Neviczky hiába erőltette a szemét,
nem ismerte fel az idegenek közt Libus Oszkárt. Arra gondolt, hogy Kerczák
Károly talán jobban megfigyelte a kocsiban ülőket, mint ő, majd megkérdezi
tőle. De Kerczák egyáltalán nem törődött már az elrobogó kocsikkal, sem azzal,
ki törte be az ablakát.
— Láttalak, amikor elbújtál, amikor felmásztál a fára. .. Gyere le, fiam
— állt meg a gesztenyefa alatt.
Csak annyira mozdult meg a gesztenye lombja, mintha egy macska ugrott
volna le az alsó ágáról, vagy egy madár szállt volna rá.
— Téged nem bántanak — ismételte Kerczák Károly a lombok közt
kuporgó fiának . . .
Már legyintett, hogy nem tudja a fiát lekönyörögni a fáról, már segítségkérőén nézett a feleségére, aki feléjük közeledett a kövesúton, amikor a kis
Kerczák elszánta magát: csüngött egy darabig a legalsó ágon, majd az árok
fenekére huppant. Nem nézett senkire, futott tovább az árok mélyén, aztán
ráfordult arra a kis szekérútra, ami a Krasznához vezetett.
— Gyere vissza, te! — kiáltott utána az apja feldühödve. — Hova az
istenbe rohansz!? Elzavarlak a háztól, ha nem jössz vissza! Azonnal gyere
vissza! — Kerczák Károly visszagyűrte az ingét a nadrágjába, s Neviczky látta
rajta, hogy ha most a keze közé kaphatná a fiát, biztosan elverné.
— Én tudom, hová fut — mondta békítőleg Neviczky.
Nem is az idegenek látogatása volt a nagy veszedelem, nem is Libus vakmerő parittyázása, hanem Kerczák Károly eszeveszett dühe, mert máskor is,
okkal vagy ok nélkül, oly sokszor ütötte a fiát, hogy azt Neviczky is sokallotta,
a gyakori ütlegelések zaját mindennap hallotta.
És most elfutott a fia! Hiába kérlelte. Hiába parancsolta meg, hogy jöjjön
haza, hiába fenyegette, hogy elzavarja otthonról, ha nem jön v i s s z a . . . Mi lesz
most, hiszen máskor már egy rossz szóért hozzávágta, ami a keze ügyébe akadt,
13

és semmiségekért vizes kenderkötéllel csépelte, vasalt bakancsával rúgdalta.
Egyszer be is törte a fejét a nadrágszíja csatjával, csak azért, mert a zokniját
összekente a biciklilánc.
Mi lesz most, mit fog kapni a fiú, ha estére, éjszakára mégis hazalopakodik?
Talán azért mégsem olyan nagy a veszedelem: Kerczák Károly lekuporodott a gesztenyefa alá, mintha a hasa fájna, talán megbánta, hogy így rákiabált a fiára, hogy ennyire megfenyegette, — ott kószál most a határban,
mint egy kivert kutya . . .
— Menj utána — kérlelte Kerczákné nagyon csendesen a Neviczky fiút.
— Elzárom az állatokat — mutatott a libákra. — Elzárom és együtt majd
hazajövünk — mondta halkan Kerczáknénak, és közben csak nézte a tehetetlen
dühtől sápadt embert, akinek szemében ott izzott a szégyen és a keserűség, az
a tudat, hogy amíg őt a hívatlan látogatók megalázták, fia akaratlan szemtanúként ott kucorgott a gesztenyefán.

SOMOS MIKLÖS: ESÖNÉZÖK

14

BAKA ISTVÁN

Akkor is ott is
A felhők szürke rabnöruhájában
sápadtan és félénken lépegetsz
a lágerudvar-réten át a fény
szögesdrótjai közt kelettől nyugatig
zápor-hajad leborotválták öled rózsaszin-lilás
kikericsét meggyalázhatják
bármikor
éjjel a fennsík priccsén forgolódsz a hold
reflektora végigpásztáz aludni nem hágy
gondolsz-e rám ilyenkor aki egykoron
villám-hajcsatjaid kiszedegetve földig omló
sörényedben fürdettem arcomat
gondolsz-e még vagy csak a holnapi
holnaputáni robot jár eszedben amitől lecsupaszított
erdőkké soványodsz míg el nem fogysz el nem hamvadsz egészenaz alkonyotokban
de én a ködök krematóriumfüstjében is érezni fogom tested illatát
s akkor is ott is a te nevedet mondogatom majd
mikor egy tiszt unott kézmozdulattal
eldönti merre vezet tovább az utam jobbra vagy balra

SZIKSZAI

KÁROLY

Az utolsó vers
Egy halotti maszkra

A Nap sebei most
beragyogják a csontokat hol
mély a föld és koponyákkal teli
búzákból kikél a kenyér mert
örök aszályban rátalál a húsra a seb
és szánkig hordja már a sírást is
de túl korán nőnek óriássá
a gyászszalagok
15

kitiltva tengert és időt
ingyen gyarmatai a temetőnek
mintha csak fababákat döntögetne
a sosemlátott hóhér íme
korom rakódik a szavakra és
eltűnik az ábécé arcom közt
végleg mert szó-gyárak
termékeiből nem lehet mondani:
— jelen — hát elhallgatok
megmártózva az utolsó versben
utolsó szerelemben mire megvirrad
ez az irgalmatlan hosszú sötét

Romkert
Döbrentei Kornélnak

Ezek az éjszakák csak
játékok a szájban!
Szemünk hajnali robajában
asszonyok kocognak szívünk
romkertjeibe;
a lokomotívon cipellő.
Verseket vajúdunk az éjszakában,
sápadt fülelők koccintanak agyunkkal,
ez az, arany apám!
Kiisszuk magunkat, mert ki kell,
aztán
fejünk napkeleti kondérban rotyog.

Egy régi vers
Szememen átcsurog a Nap
lassú mozdulatokkal,
szoknyákkal, szirénákkal, nőnek
bennem a hangok, szaporodnak
a fényképek
akár egy múzeumban, ahol
a ruhákon már rég

megszáradt a vér,
és a hősöket vitrinek utánozzák,
és hallgatni a vitrinek hangjait,
hallgatni a lassú őrületig,
látszólag ma sem történt semmi,
csupán szemeimen átcsurog a Nap,
és valahonnan a mélyből
fölhangzik egy régi vers
—

SZÖLLŐSI

ZOLTÁN

Ellenőrizetlen ekloga
Jegenyék állnak az országhatáron
és a sorompó mellett, mint kisöccsük
zöld katona
tört várakozásban
pufók géppisztolyt
szorongat
Madár repül át a kékre festett
keleti égen
és ismerős fehér felhők
szöknek legelve ismeretlen
havasok felé, fölé
„Bordáim

sajognak

kalitkád
elhagytad rab madaracskám —
szabad vagy, én üres egészen
S fölöttem járnak bárányaim
Lenne sírásom
akolban
pásztor bégetése"

2 Tiszatáj

felejtett

17

Álomi próbálkozás
i

Sötét az ég
nem koncentrál fölém
Visszaút nem lesz

csillagot

Akaratomon függve
szállhatok-e?
szoborkemény
vigyázzban
Testemmé lett, nem bomlik ki
a csontomra göngyölt zászló
Izmokká évült lobogás
Hova mennék, szállnék?
öreg az Isten —
szeme pókja beszövi magát
II

Nyög bádogtorkú éjszaka
páncélja hűlt-kályhájából
hamletapjaéj

szellem

Boldog nyüzsgés tudatom
Lépkedek az Ország tornyai
száz éve csurgó gyertyái fölött
Hova
Hova készülök
Hova
Függőleges hideg alföldeken
szárnyatlan angyal
már liftezek súlytalanul
Kívülem zihál tüdőm,
esőben Európa
őszvéresen

18

lélegzetem

TÓTH BÉLA

Tiszajárás
XXIII.

VÖLGYMENETBEN
haladunk a folyással, hajós nyelven mondva. Ahogy a víz ballag. Alig fáradunk.
Zoli hangja cérnáz egy kicsit.
Ügy tűnik, az idő órája is megszunnyadt. Csak a Göncölszekér tudja dolgát.
Rúdjával a földnek fordul, kisbérese kiszáll. Itt az abrakoltatás ideje.
Egy korán kelő fakopáncs tanúnak áll a hajnal elé. Mi még alig látunk, ő
baltázza már egy üreges fűzfa megpudvásodott pondrófészkét. Napok óta doktorolta,
kopogtatta a fákat, mire kinézhette magának a mai pecsenyéjéhez való kamraodút.
A kelő nap bearanyozza a fák harmatos sörényeit. Egy öblözetben, hosszú láncra
lakatolva csöndeskedik a mi halászunk ladikja. Korán érkezhettünk, mert barátunk sehol.
Gondoltam, ha elkezdtük Julcsi életfonalának gombolyítását, most be is fejezhetnénk, de nagy lihegve csaptat felénk a halász.
öregnek képzeltem, tutajbajuszúnak, ahogy száz évek óta minden korok magyar
halászát ábrázolják. Alig negyvenéves. Borotvált arcú, villogó szemű. Kézfogása
szelíd, tartása zavart, talán, hogy várunk rá, ő meg elkésett. Kérdezi is:
— Maguk jöttek korábban vagy az én órám lusta?
Megnyugtattuk, hogy minket hozott ide időnap előtt a lábunk.
— Mindegy! Jóvá teszem — fogadkozott a halász, szombat az építőiparban szabad, hétfő reggelig is mondhatom, ha lesz mit.
— összefér az ipar meg a halászat? — kérdezem.
— Víz nélkül egy percig nem tudnék megélni. Persze nem ebből élek, mert
ebből nem lehet. Meg nélküle sem!
Mivel minden ősöregapám itt élt, hát én sem tudom másképp elképzelni a sorsomat. A kenyerem az iparban, a nyugalmam a Tiszán. Nem az itteni jövedelem
számít. Ennek már bealkonyult, mármint a halászatnak. Engem a víz mindennap
meggyógyít, nyugtat, ölbe tett kézzel nem nézhetem, sose tudtam tök módjára kucorogni, tétlenül. Hát varsázom. Jöhetnek velem, nem vagyok babonás. Megnézem
szerszámaimat, amit az este leöltögettem. A zsákmány nem ezen múlik. Kiveszőben
a hal. Nincs jó ívóhelyük, mérgezzük, raboljuk a vizet. Csak az örökölt vonzalom
tart meg rajta néhányunkat. Magam nagyhalászi születésű vagyok, a házasságom
kötött át emerre a partra. De Nagyhalász, ahogy a nevében hordja mivoltát, paradicsomi kert volt valamikor. Őseim emlékezetében persze, jó messziről. Ügy nagyon
szép. Mert gazdag halaival terített asztal minden pocsolyájában, a kutya is hallal
élt, a káposztás földeket hallal trágyázták, hogy ne csak mindig halat egyenek, de
olykor káposztát is. Hanem pénzt nagyon ritkán láttak. Igaz, az igényük lámpája
is pislogóra volt srófolva. Kisembernek földje, halastava hogy is lehetett volna?
Nagybirtokosoké volt itt minden. A mieink csak jobbágyok lehettek, ameddig az
tartott, azután még szegényebbek. Se uruk, se gazdájuk. Napszámosok, cselédek.
Ahogy a közmondásuk tartotta: „Halász, vadász, madarász, mind éhenkórász." Hát
azok voltak. Rongyos cselédek.
2*

19

Ez a gazdag Tisza-kanyarulat nagy uraknak termett. Esterházy a kisvárdai
uradalom birtoklása révén magáénak tudott még 12 községet. A Forgács grófok is
uraltak annyit. Mándoktól Zsurkig nekik termett a határ minden földje, erdeje,
vize. A Dessewffy család a Rákóczi-birtok egy részét használta. De a Vay család
sem volt szegényebb. Jutott a Kállayaknak, gróf Semseynek. Ezekhez képest a báró
Eötvös család szegénynek számított, különösen, hogy Kossuthék után elorozolták
tőlük, amilyük ezen a tájékon volt. Az ősök legtöbbet legendáztak a saját földesurunkról. Herceg Odescalchy Zoárdné birtokosnak 99 tanyája volt a tájékban. Nagyhalász hozzátartozott, de Tuzséron laktak. Elég modern felfogású gazdatisztekkel
kormányoztatta a vanját. Volt kendergyáruk, szeszgyáruk, sok száz holdas gyümölcsösük, borsmenta ültetvényük. Nemesítették a krumplit, a kukoricacsuhéjt Zsurkon
dolgoztatták fel.
A hercegi utód kutyákat, lovakat tartott. Nagy lóbolond volt. Nemegyszer, ha
úri passziója úgy tartotta, lóháton vágtatott be a vendéglőkbe. Sportrepülőgépével
nyaktörő bukfenceket mutatványozott. Mélyrecsapó leereszkedésével ijesztgette a
földeken dolgozókat, szétkergetett lakodalmas meneteket.
A magahordásában is olyan fényűzi életet élt, moziban sem látott olyan cifrázást a „bükkfafejű" nyíri paraszt. Üveghintója, mint a mesékben, aranyszövetű
skófiummal borított. De a vasalások is arannyal megfuttatva. A másodkocsis olyan
mentében ücsörgött a bakon, rókafark övezte süvegben, sastollasan, ami királyi környezetbélinek járt. A lovak tollforgói selyem kerecsenymadár, szóval strucc szárnyából valók. Drágák. Egy seprőnyi szárny többe kerülhetett, mint az egész kalaplevéve hajlongó családsor házastól, bútorostól, mindenestől.
A kétökrös paraszt ezt a pompát egy napig sem vihette volna végbe egész élete
keresményéből sem!
A két Tiszán, a kicsin meg a nagyon kívül, Nagyhalász óriási vízrónáiban 65
halastó terpeszkedett. De volt 61 vízere, 20 nádasrétje, 30 ingóláposa. A Nagytó
350 holdas volt egymaga, hanem a többi halászó víz se amolyan kubikgödör méretűnek értendő, mert volt abban húszholdastól kétszáz holdasig mindenféle nagyságú.
Az említett nagy Tisza tavaszi vizejárásakor megtöltötte ezeket a kinti edényeket, bevetette hallal. Amikor visszament, hát éltek az ősök, ahogy tudtak.
Mindet nevük szerint nem tudom elsorolni, de az emlékezetesebbeket mondom.
A tavak ábécé rendben valahogy ilyen nevekre hallgattak: Aladár tó, Belhalász tó,
Béllyetava, Dél-tó, Darvasta tó, Ecsetava, Fodra-tó, Hajnaltava, Keletkefertő, Kovásztalapos, Nagyregezin tó és így tovább, ahogy mondtam, hatvanig.
Halászták a nádasokat. Nevekkel illették azokat is, hogy tudják, ki merre s
hová. Ilyenek voltak a Bikarét, a Bírórét, Csibarét meg a többi. Még a kátyúk is
halat termettek. A Jócakátyú, Határkátyú.
Az ingó lápok hozták a termést. Füvellőláp, Vértesközláp. Veszélyes vizek voltak. A járatlan embert elnyelték. Némelykor ismeretlen csordás tévedezett bele, elnyelte a gulyát, mint mesebeli óriás az ökrét.
Gazdagon fizetett a rengeteg vízér. A Bojtér, Bősér, Hajnalér, Ispánere, Jóhegyű
ér és sok más.
Annyi haluk volt, télvíz idején úgy rakták garmadába, mint a takarmányrépát
szokás. Számon tartanak olyan napot, amikor 800 mázsa halat kifogtak. Piacolták.
Vitték Nagyváradnak, Debrecennek. Szánkókon. Mentek a Tisza jegén. Az jó országútnak számított alkalmas teleken. A diákok Sárospatakról korcsolyán siklottak haza
a Tisza jegén.
Legtöbb volt a lágyhúsú potyka, a térdig érő vizekben rekedt harcsa, a csuka.
Gazdagon fizetett a sügér, a kecsege. Ott volt a sokféle keszeg: a jászkeszeg, dévérkeszeg, fehérkeszeg, vereskeszeg. Ezeket szalmahordó kosárral vitték a disznók elé.
Annyi volt belőlük. Ha ráéheztek, kosárszámra öntögették a tüzes kemencébe.
Mint a hajában krumplit, úgy ették. Amíg meg nem unták.
A tájban igénytelen polyhos szőlőt tartottak. Sarlóval metszették. Bőven termett. Itták nyakhajlásig. Halért cserélték a bort. A legtöbb szegény nép azért
mégiscsak kútvári borral élt. Nem voltak jó vizek. Inkább a folyót itták.
20

Ma pedig, a szemükkel is láthatják, ez a tizenkettedik varsa, ötkilónyit, h a
adott. Még nyolc le van öltve, azt megnézzük. Nem lesz tíz kiló a reggeli szüret.
Pedig annyit vár a szövetkezet. De hát nem parancsolhatok a halaknak, hogy énhozzám szegődjenek. Ahol nincs, ott nem sok a keresnivaló! Hát ez inkább bíbelődés, mint kereset. Ezért vagyok az iparnál. Ott, ha vasvilla esik is, csak megvan
az a kis biztos jövedelmecske.
Harmincöt éves koromban szorultam oda. A paraszti szövetkezésben a villás,
ásós, kapás nem nagyon kellett. A lükd ide, lükd oda ember. Fölültek a fiatalok a
nagyerejű gépekre, markolókra, elevátorokra, kombájnokra. Hogy én azok között
eszetlenkedjek, arra nem vállalkoztam. Az építőknél meg én vagyok a Tóni. Már
úgy értve, hogy „idetóni, odatóni".
Csak itt a pénz más. Meg az ismeret. A szakmát el lehet lesni.
Házat építettem, a sok szakipari munka rám maradt, meg az ott szerzett b a r á tokra. A háztájiban máig megtermeljük asszonypajtásommal azt a tíz-tizenkét hízott
disznót, azt a két-három göbölyt, az fiaddza a pénzt. Házat kell rakni. A régiben
szorongjunk, a nádfödelesben? Aki ad magára, meg van miből, az legelőször is
megújítja a feje fölött levőt. Ez a mai erő bizonyossága. Házat, de sátortetejűst,
vaskerítésest, központi fűtésest, fürdőszobást! De ha már ebbe tartunk, legyen garázs. Lóistálló úgy sincs. Egy negyven lóerős autónak akkora istálló kell, mint valamikor két lónak. Na, amikor az megvan, hát az autóval menni is kell. Nem annyira
a munkába, mert jönnek értünk buszokkal a vállalattól. Mert aki ezzel nem bír, az
vagy öreg, vagy beteg, vagy nem ő a gazda a tanyában, nem a maga ura. Voltunk
mi eleget más keze-lába!
Amikor ez is megvan, akkor vegyünk nyaralótelket. De nem a falunk határában, hanem odébb, Tiszaszentmártonban. A hegyek is odalátszanak. Van hová
autózni. Ha az megvan, házat is rakjunk reája. Hadd legyen a lányomnak. De hát
ezek kicsi távolságok. Egyik szomszédom két éve elment Nápolyt látni. A másik
Velencébe. Csak úgy piff-puff. Látta a tévében, hogy szép városok. Fogta az
asszonyt, gyerekeket, leszaladt. Kilenc nap múlva Velence-látott embere volt a
falunak.
Na, jó, az én apám a Piavénái esett fogságba az első háború idején. Levitték
Szicíliába. Sokat felhőzött felőle szép téli estéken. 0 volt a mozi, a rádió meg a
tévé egyszemélyben. Annyit tudott róla beszélni, mintha ő maga lett volna a sziget
kormányzója. Na, én meg a családommal leruccantam oda. Jött apám is. Palermóban csak a fogolytemetőt találtuk. Na, azt mondja apám, nézzétek, ha ezek között
a katona társak között felejtődök, hát ti sem látjátok meg a csillagos eget!
Feszelgünk? A nagy jólétben azt sem tudjuk már, mit is csináljunk?
Lehet mondani: A mai világ megnövesztette az erőnket, meg a kedvünket, étvágyunkat is. Ami azelőtt kemencepadkán mondott álomnak tűnt, nekünk kézzel
fogható valóság. Akarattal el lehet érni, amit kigondolunk. Ez alatt nem élhetünk.
Hülye, aki nem él vele.
Én tudom, ez csak olyan rongyrázás. Mit lát az ember kutyafuttában? Csak
mondhatja, hogy ott is járt. Mégis több öregapámék világánál. Ok a falu kocsmáját
virtusolták. Körülrágták fogadásból a söröskorsót. Folyt a szájuk prémjéből a vér.
Volt elég, azt sem tudták, mit kezdjenek vele! Az volt a világ. Szigorú. Napszámba
jártak. Némelyik parasztgazda annyira hajtós volt, munkása csak külön engedéllyel fújhatta ki az orrát a dűlő végén. Hát hol szusszanhatott a szegény? A kocsmában. Ott mutathatta magát, ott válthatott szót a magaszőrűekkel. A lebújban.
Mert olyan verem-, azaz pincekocsmák működtek a föntebbi életben, hogy úgy
kellett lebújni beléjük. Penészes, füstszagú drancokban jártak, de dalolták:
Bárcsak ez a csárda
Tisza-partján
állna,
Benne a szeretőm
Csaplárosné volna!
21

Viccelték egymást, csúfolták. Évődtek szegénységükön. Minden van, mint Madán,
ahol a koldus is éhen halt! — mondták. Vagy ma is divatos mondás: Olyan zsíros
volt valakinek a kalapja, hogy az éhkutya megette! A galambosiak csak akkora
templomot tudtak rakni, ha a pap letérdelt az oltár előtt, a csizmáját a kapuban
verte az eső. És százféleképp fölcicomázták egymást nyomorúságukban. Verekedések után, ha valakit helybenhagytak, hát dicsérték, hogy úgy nézel ki, mint akit
Gyulán megtéptek, úgy nézel ki, mint Martinka, amikor a jég elverte.
A mi élethajtásunk tán még a rongyrázás mellett is több. Nem? Adjon magára
az ember.
Megy a lopás mifelénk is. Lopják a benzint, az erőgép munkaidejét, a cementet,
a csövet, a téglát. Mindent, ami mozdul. Némelyik annyira rászokik, már nem is
kell neki, viszi. Mert a keze ügyében van. Ám a rongyrázás mellett megfigyelek
olyant is, aki lenézi a lopást. Csak azért rajzoljak el egy csaptelepet, mert úgysem
fognak r a j t a ? Aztán valahányszor használom, mindig elpiruljak? Hogy tisztességes
úton is hozzájuthattam volna, s mégis grajfoltam. Nem vagyok vele egyedül. Szégyellőseknek születtünk? A muszáj nem visz bele. Amíg muszáj volt az ősöknek,
hát úgy szereztek, ahogy tudtak. Az ember az önérzetében is felnő valahová. Tán,
ahogy mondom, nem lesz mérnök vagy valami hajakend már soha ebben a büdös
életben, de ember az lehet. Szép önérzetű. Módja van rá, hogy erre adjon. Ok nélkül holmi kis vagy nagyobb lopások pocsolyáiban már nincs kedve meghempergődzeni. Hát oda aljasodjak, hogy olyat is lopjak, amim a saját erőmből megvan?
Különb. S azzal úgy találkozom össze használat közben, ahogy egyik ember a másikkal. Tisztán, pofapirulás nélkül. Ha nem tudják mások, akkor is. Nem állok én
ki a kapuba ordítani, hogy hé, emberek, hát én nem loptam ám, amim van. Igaz,
azért se megyek az utcára, hogy a lopót ujjal mutogassam.
Nem az én dolgom. A „Kék fény"-re is sokáig haragudtam. Minek cukkolnak
bennünket havonta, hogy ezt meg azt a gyanús, szökésben levő alakot leljük föl.
Minek a rendőrség akkor, ha én lesem a lacibetyárokat? Amúgy is gyanakvó népek
vagyunk, ezt ébren tartani az emberekben?
Hanem amikor annak az ártatlan kislánynak a megkerüléséről hírlelt a tévé,
elfújta haragomat is. Igenis több szem többet lát! Nem kell engedni, hogy tetű
élősködjön rajtunk. Hadd lopják el még az óvodából is az ártatlan gyerekeket.
Nem! Elejét kell venni a gazemberségnek. Mindenütt! Egyszerre nem lehet,
tudom, de ha mindenki részel egy kicsit a nyűgökön, együtt biztosan jutunk valamire.
Hanem, nini, hogy megindultam. Maguk meg csak hümmögnek!
— Hallgatjuk. Nyomon beszél!
— A mi alakuló kolhozgyűlésünkön is reggelig tettük az igazságot, hát mindenki a magáét pártolta, de a hozzászólókat úgy biztatgatta a hallgatóság: Jól
beszél, üssétek fejbe!
A másik azt kiáltotta: Ez is jól mondja, lükjétek ki!
Hát maguk is így hallgattak engem, hogy tán jól beszéltem, csak hallgatni volt
hiábavaló. Na, hiszen nem is várok én a bölcsességeimért valami nagy zsolozsmát.
Csak hát, ahogy a mérnök úr megkért, régi ismeretségünk alapján, hogy emlékeimből a Tisza-kutató vendégének meséljek, hát tettem, amit a tehetségemből tehettem.
Kérdezhetnek is, amire tudok, válaszolok.
Csak most, hogy a huszadik varsámat is felszakítottam, hát az én leckém letelt.
Ezzel a két vödör hallal beballagok a faluba, várják a boltnál, mint zsidók a
Messiást.
Ezt a három szép kilós sügért felnyársalom, halász vendégei volnának tán, hát
egy kis csemege nélkül el nem eresztem magukat. Ha megvárnak. Térülök, fordulok. Az ember az ilyen táplálék után a tíz körmét megnyalja.
De halászunk nem várta beleegyezésünket. Tette, ahogy mondta.
Kikászálódtunk a partra, három szép sügeret kibelezett, szalonnával, hagymával
megtűzdelt, fölnyársalt, azzal nyakába vette a vödörhordó rudat, s megindult.
— Hogy nem autóval? — kiáltok utána.
22

— Ezért a kis útért nem érdemes beporolni — mondta, s eltűnt a fák bozótjai
között.
— Érdekes ember — mondom Zolinak.
— Az. Látod, mi mindenre áldoz, f u t j a meg a világot, meg akarja habzsolni.
Nem sajnálja az áldozatokat. Inkább öt-hat kilométeres utat gyalog cipekedik, hogy
poros ne legyen az autója. Te, ez, ha esik az eső, bekéredzkedik tető alá, hogy meg
ne ázzon a Zsigulija.
— Érdekes. Nekünk semmi hagyatkozása nem volt. Hogy gyújtsunk a halak
alá, hogy várjunk, hogy hamarosan visszaér, hogy hozzon-e valami itókát?
— Tudja az a dolgát, ne félj!
Ahogy elment, kiáltó csönd maradt utána. Zoli élt vele.
Ahogy mondom, a mérnökjelölt után nagy kemény fagyok következtek Julcsi
életében. Pedig dinnyeérlelő nyár volt még. Bennem is alig pislogott a tatar, de ő
elesettebb volt. Toporogtam körülötte, vigasztalgattam, sajnáltam, tán jobban magamnál. Nagyon szerettem volna magaménak tudni. De napokig csak hangtalankodtunk. Ügy gyászolta a fiút, mint valami meghalt vőlegényt. Pedig hát az a pesti
színházi lehetőségen kívül tán nem is ígért egyebet.
A várva várt levél, távirat nem jött. Pedig egy füttyszavára ugrott volna a lány
Irigyeltem a fiút.
Engem ilyen odaadóan, álhatatosan tán nem várt soha senki. Vagy csak nem
vettem észre? Vagy nem érdemeltem a sorstól? Csak csörtettem árkon-bokron, embereken, érzelmeken keresztül.
Most azt várnám, hogy engem várjon, de nagyon. Elemi erővel várnám.
Figyelmének csak egy töredékét pazarolta rám. Elfogadta tüsténkedéseimet,
kedves törődésemet, de csak ennyi.
Gyászolt.
Vigasztaltam: még előtte az élet!

FODOR JÓZSEF: TÉLI LEGELŐ

23

LÁZÁR GYÖRGY

A népek barátságáért,
a reakció és a sovinizmus ellen
AZ EGYÜTTÉLÉST VÁLASZTÓ MAGYARORSZÁGI SZLOVÁKOK HARCA
A KITELEPÍTÉS ELLEN
A második világháború befejezését követő első években az akkori csehszlovák
kormányzat a Csehszlovák Köztársaság 1938—39-es felbomlásáért a csehszlovákiai
nemzetiségeket okolta. Fő törekvése ezért az volt, hogy nemzetiségeitől megszabaduljon és létrehozza az úgynevezett tiszta szláv államot. Így került napirendre a csehszlovák kormány követelésére a magyarországi szlovákok „hazatelepítésének" ügye is.
A hitleri Németországnak és a szövetségesei közé tartozó Horthyéknak Csehszlovákia
feldarabolásában viselt felelőssége és az, hogy ezt a német és magyar nemzetiségek
bizonyos körei is támogatták, nem igazolhatja a szlovákiai magyarságot 1945—48
között ért hátrányos megkülönböztetéseket.
A magyar kormány hivatalos megnyilatkozásaiban tiltakozott a szlovákiai m a gyarság üldözése ellen, s követelte, hogy a csehszlovákiai magyar nemzetiség számára biztosítsák mindazon jogokat, melyeket az a két világháború között a polgári
demokratikus Csehszlovákiában élvezett. A csehszlovák kormány ettől mereven elzárkózott és arra törekedett, hogy az összes csehszlovákiai magyar nemzetiségű
lakost Magyarországra áttelepítse.
A két szomszédos ország kapcsolatában csak az 1948-as esztendő hozott döntő
fordulatot, miután erre az időre a burzsoázia és a proletariátus közötti, hatalomért
folyó harcból mindkét államban a proletariátus került ki végső győztesként, s ez
lehetővé tette, hogy a nemzetiségi kérdést mindkét népi demokratikus államban a
marxista—leninista nemzetiségi politika szellemében rendezzék. A csehszlovákiai
proletariátus 1948-as februári győzelme után megkezdődött a szlovákiai magyarsággal szemben elkövetett hibák kijavítása, s a szlovákiai magyar nemzetiség számára
az alapvető állampolgári jogokkal együtt nemzetiségi jogait is biztosították.
A megbékélést azonban nehéz és súlyos ellentmondásokkal terhes út előzte meg.
1946. február 27-én a magyar és a csehszlovák kormány képviselői magyar—csehszlovák lakosságcsere-egyezményt írtak alá Budapesten. Az egyezmény mindkét fél
részéről kompromisszum volt. 1 A magyar kormány nem értett egyet a lakosságcsere
elvével, azonban annak érdekében, hogy könnyítsen a szlovákiai magyarság nehéz
helyzetén, hozzájárult, hogy Magyarországról azok a szlovákok, akik erre önként
hajlandók, áttelepüljenek Szlovákiába. A csehszlovák kormány kötelezettséget vállalt, hogy Szlovákiában csak annyi magyart jelöl kitelepítésre, ahány magyarországi
szlovák önként hajlandó áttelepülni. Ezáltal sikerült bizonyos mértékig korlátok közé
szorítani az összes szlovákiai magyar kitelepítésére irányuló szándékot. A magyar
kormány hozzájárult ahhoz, hogy a magyarországi szlovák lakosság között Csehszlovák Áttelepítési Bizottság fejtsen ki propagandát, ugyanakkor tudomásul vette, hogy
24

Csehszlovákiában a helyi hatóságok jelölik ki az áttelepítendő magyarokat. A csehszlovák fél vállalta, hogy a múltban előforduló kényszertelepítési akciókat, valamint
a szlovákiai magyarságot sújtó egyéb különleges intézkedéseit felfüggeszti.
A Csehszlovák Áttelepítési Bizottság magyarországi tevékenységét 1946. március
4-én kezdte meg. Az egyezmény értelmében több mint másfél hónapon át a bizottság rendelkezésére állt a budapesti rádió is, ahol napi 30 perces szlovák nyelvű
adásidőben propagandát fejthetett ki az áttelepülés érdekében. 3 A Csehszlovák Áttelepítési Bizottság 16 körzetben kezdte meg munkáját Budapest, Maglód, Aszód, Kiskőrös, Esztergom, Bánhida, Rétság, Balassagyarmat, Salgótarján, Miskolc, Gyöngyös,
Sátoraljaújhely, Nyíregyháza, Szarvas, Békéscsaba, Tótkomlós székhellyel. A bizottság vezetője dr. Dániel Okaly volt. 3
A kitelepülés napirendre kerülése a magyarországi szlovák lakosság között nagy
nyugtalanságot és feszültséget váltott ki. A szlovákok többsége ugyanis ragaszkodott
szülőföldjéhez, hazájához. A szlováklakta településeken kialakult feszült és nyugtalan légkört csak fokozta, hogy a maradni szándékozók és az áttelepülni akarók
között éles ellentét keletkezett, miután az utóbbiak megkísérelték, hogy akaratukat
erőszakkal rákényszerítsék az előbbiekre. A csehszlovák kormányzat által kezdeményezett lakosságcsere igen nehéz helyzetbe hozta a fiatal magyar demokráciát, mert
a maradni szándékozó szlovákság nagy része attól tartott, hogy azokat, akik nyíltan
vállalják szlovák nemzetiségüket, előbb-utóbb áttelepítésre kényszerítik. A magyar
kormány hivatalos állásfoglalásaival igyekezett ezeket az aggodalmakat eloszlatni
és egyértelműen leszögezte, hogy az önként távozók útjába semmiféle akadályt nem
gördít, a maga részéről azonban senkit nem kényszerít távozásra, s a Magyarországon maradó szlovákság részére biztosítja az őt megillető nemzetiségi jogokat.
Ennek ellenére a maradni szándékozó szlovákság jelentős része az áttelepüléstől
való félelmében magyarnak vallotta magát, s nem élt azokkal a nemzetiségi jogokkal és lehetőségekkel, melyeket számára a demokratikus magyar kormány biztosított. A magyar kormány például az 1945/46-os tanévben igen nagy erőfeszítéseket
tett annak érdekében, hogy Békéscsabán szlovák gimnáziumot hozzon létre/ 1 Biztosította a megfelelő tárgyi és személyi feltételeket, azonban az igen kisszámú beiratkozás következtében a gimnázium megnyitására akkor még nem kerülhetett sor.
A lakosságcsere napirendre kerülése szinte lehetetlenné tette, hogy a magyar kormány elvi alapon álló nemzetiségi politikája a mindennapi életben következetesen
érvényesüljön.
A magyarországi szlovákság legöntudatosabb képviselői azonban nem tagadták
meg nemzetiségüket, s az ú j demokratikus Magyarország felépítéséért folyó harcban
aktívan részt vettek. A magyarországi szlovákok között a legtudatosabban a kommunisták képviselték ezt a magatartást. Kezdettől fogva ellenezték az áttelepülést, a
magyar munkásokkal és parasztokkal való szoros szövetségért és a velük való
együttélésért szálltak síkra. A magyarországi szlovákság leghaladóbb képviselői a
munkásmozgalom soraiban már a felszabadulás előtt együtt küzdöttek magyar elvtársaikkal az elnyomás és a reakció ellen, a felszabadulás után pedig a magyar haladó erőkkel szorosan összefogva küzdöttek azért, hogy végleges vereséget mérjenek
azokra, akik a nemzeti kérdésben a nacionalizmus és a reakció politikáját képviselték. Elutasították azokat az áttelepítési propaganda során hangoztatott nézeteket, melyek szerint a fiatal magyar demokrácia a szlovákokat ugyanúgy elnyomja,
mint a bukott Horthy-rendszer. Nyomatékosan hangsúlyozták, hogy a demokratikus
fejlődés vívmányaiból a szlovák dolgozók kezdettől fogva egyformán részesültek a
magyarokkal. A földreform során például a szlovák földnélküli parasztok is földhöz jutottak.
A magyarországi szlovákok közül sokan vállaltak aktív közéleti szerepet a fiatal
magyar demokráciában. Például közvetlenül a felszabadulás után Békéscsabán a
Magyar Kommunista Párt városi vezetőségének tekintélyes része szlovák volt, de
szlovák volt Szobek András is, Békés megye főispánja, aki később fontos állami
tisztségeket töltött be. Lipták András, Békéscsaba polgármestere szintén szlovák
25

volt. Rajtuk kívül még számos más példát is lehetne említeni. Mindez azt bizonyítja, hogy a szlovák nemzetiség legöntudatosabb képviselői a nemzetiségi kérdés
igazságos megoldásának zálogát a magyar munkásokkal és parasztokkal közösen felépítendő új, demokratikus Magyarországban látták.
A magyarországi szlovák kommunisták internacionalizmusa nemcsak abban nyilvánult meg, hogy a haladó eszmék győzelméért már a felszabadulás előtt vállvetve
küzdöttek magyar elvtársaikkal a kommunista párt soraiban, hanem abban is, hogy
a szlovákiai magyarokat 1945—48 között sújtó diszkriminatív rendszabályok ellen
több ízben is felemelték tiltakozó szavukat és síkraszálltak a magyar és a szlovák
nép barátságáért. Rámutattak arra, hogy a kitelepítés és lakosságcsere kapcsán
keletkező nacionalista indulatok igen nagy károkat okoznak mind a magyar, mind
a csehszlovák demokráciának. Követelték a Duna-völgyi nemzetiségi kérdés igazságos rendezését, s a szovjet és jugoszláv nemzetiségi politika példájának követését
ajánlották az érdekelt Duna-völgyi népek számára.
A szlovák nemzetiségű kommunisták következetes internacionalizmusa az Antifasiszta Szlávok Frontja szlovák tagozata részéről éles kritikát és heves támadást
váltott ki. Az Antifasiszta Szlávok Frontja 1945. február 18-án Battonyán alakult
meg a magyarországi délszlávok és szlovákok közös szervezeteként. A frontnak két
tagozata volt: délszláv és szlovák. A ma is működő Magyarországi Délszlávok Demokratikus Szövetsége az Antifasiszta Szlávok Frontja délszláv tagozatának tevékenységét haladó hagyományként tiszteli, s a szövetség működésének kezdetét 1945től, a front megalakulásától számítja. Ezzel szemben az 1948 végén — 1949 elején
megalakult és ma is működő Magyarországi Szlovákok Demokratikus Szövetsége az
Antifasiszta Szlávok Frontja szlovák tagozatát nem tekinti elődjének, s vele semmiféle közösséget nem vállal. Hogy miért, az a következő sorokból kiderül.
Ebben az írásban az Antifasiszta Szlávok Frontja szlovák tagozatával foglalkozom csupán, minthogy a délszláv tagozat tevékenysége nem tartozik szorosan
véve a témához. A szlovák tagozat tevékenységében kezdettől fogva a reakciós és
szélsőségesen magyarellenes elemek játszották a vezető szerepet. Élén két reakciós
beállítottságú pap állott: Francisci Mihály elnök, békéscsabai evangélikus lelkész
és Horák Sándor alelnök, budapesti katolikus lelkész. Francisci Mihály a felszabadulás előtt testestől-lelkestől kiszolgálta a Horthy-rendszert, a második világháború
idején a Békéscsabán megjelenő szlovák nyelvű evangélikus kalendáriumba Hitlert,
Horthyt és Mussolinit dicsőítő cikkeket írt. A felszabadulás után ezzel szemben
megjátszotta az antifasiszta szlávot, a demokratát, aki síkraszáll az „elnyomott"
magyarországi szlovákság érdekeiért. Horák Sándor felszabadulás előtti tevékenységéről nem sokat tudunk. A második világháború idején érkezett Magyarországra,
állítása szerint azért, hogy a bécsi döntés következtében Magyarországhoz került
szlovákok lelkipásztora legyen.
Az Antifasiszta Szlávok Frontja szlovák tagozata élesen támadta azokat a szlovákokat, akik a demokratikus pártok soraiban aktív közéleti tevékenységet fejtettek
ki a magyar demokrácia erősítése érdekében. Ezeket árulóknak bélyegezte, mert az
Antifasiszta Szlávok Frontja szlováklakta településeken működő, erősen nacionalista
és soviniszta beállítottságú helyi szervezeteibe való belépést mellőzték. A nemzetiségi kérdés megoldásáról a szlovák tagozat azt állította, hogy a fiatal magyar demokrácia a szlovákokat a Horthy-rendszerhez hasonló elnyomatással sújtja, s úgy
vélték, hogy Magyarország és Csehszlovákia között e kérdést kizárólag kitelepítéssel
lehet megoldani. A szlovák tagozat vezetői ugyanis azt hangoztatták, hogy a m a gyarországi szlovákok, ha nem települnek „haza" Szlovákiába, teljes asszimilációra
és további nemzetiségi elnyomásra vannak ítélve. A „magyar reakció elleni harc"
tetszetős jelszava a magyarországi szlovákság egy részére erősen hatott, ennek következtében olyanok is jelentkeztek a „hazatelepülésre", akiknek ez eredetileg nem
állt szándékában. Az Antifasiszta Szlávok Frontja szlovák tagozata azonban azokat
26

a szlovákokat is áttelepülésre akarta kényszeríteni, akiknek eszük ágában sem volt
elhagyni szülőföldjüket és hazájukat. 5
A szlovák tagozat az 1946. február 27-i magyar—csehszlovák lakosságcsereegyezményt lelkesen üdvözölte, s az 1946 tavaszán megkezdődött áttelepülési propaganda-hadjáratba a Csehszlovák Áttelepülési Bizottsággal szorosan együttműködve
maga is aktívan bekapcsolódott. A magyar—csehszlovák lakosságcsere-egyezmény
értelmében a Csehszlovák Áttelepítési Bizottság egy településen két népgyűlést tarthatott. Ezeken a gyűléseken Csehszlovákiából érkező közéleti és egyházi személyiségek tartottak beszédet. A szónokok a tiszta szláv Csehszlovákia koncepcióját képviselve kifejtették álláspontjukat, mely szerint a csehszlovák állam 1938—39-es
felbomlásáért a német és a magyar nemzetiséget terheli a felelősség, éppen ezért
Csehszlovákiának meg kell szabadulnia nemzetiségeitől, s az állam szláv jellegének
megerősitésére „haza" kell telepíteni a külföldi szlovákokat. A szónokok azt állították, hogy a felszabadulás utáni Magyarország Horthy elnyomó nemzetiségi politikáját
folytatja, ezért a magyarországi szlovákok sorsa a teljes asszimiláció, ha nem települnek „haza" Csehszlovákiába. A gyűléseken beszédet mondó közéleti és egyházi
személyek kifejezték meggyőződésüket, hogy a nemzetiségi kérdést csak a nemzetiségek felszámolásával, a nemzeti állam megteremtésével lehet végleg megoldani. Azt
állították, Magyarország és Csehszlovákia számára egyaránt előnyös, ha megszabadul
nemzetiségeitől, mert ily módon végleg megszűnik a nemzetiségi kérdés, mely a
múltban a két nép között a feszültség forrása volt és akadályozta az együttműködés
megteremtését.
A szlovák lakosság megnyerése érdekében Szlovákiából szlovák népi és színjátszó együttesek is érkeztek a szlováklakta településekre. A pozsonyi Nemzeti Szinház társulata 1946. március 18-án érkezett Magyarországra, s többek között a következő településeken vendégszerepelt: Maglód, Péteri, Bénye, Irsa, Pilis, Sződ, Alberti,
Rákoskeresztúr és Kerepes. Természetesen a rendezvények az áttelepülési propaganda szerves részét képezték.
A Csehszlovák Áttelepítési Bizottság és a vele szorosan együttműködő Antifasiszta Szlávok Frontja igyekeztek nyomást gyakorolni azokra, akik az áttelepülés
gondolatát elutasították. Az is előfordult, hogy a Csehszlovák Áttelepítő Bizottság
tagjait csehszlovák katonák kísérték propagandaútjaikra. Az Antifasiszta Szlávok
Frontja szlovák tagozata és a Csehszlovák Áttelepítési Bizottság tagjai a propaganda
során a rémhírek terjesztésétől sem riadtak vissza. Azt állították, hogy a magyar
kormány előbb-utóbb azokat is távozásra kényszeríti, akik nem akarják elhagyni
szülőföldjüket. A Francisci—Horák-féle klikk a szlováklakta vidékeken cseh- és
szovjetellenes híreket terjesztett. Hodák János az alföldi szlovák kommunisták nevében 1946 márciusában a Magyar Kommunista Párt titkárainak kongresszusán felháborodva tiltakozott az áttelepülési propaganda erőszakos módszerei, vagyis az
ellen, hogy azt is áttelepülésre kényszerítsék, aki nem akar menni. Kifejezte véleményét, hogy az a szlovák, aki ittmarad, teljes jogú állampolgár marad és megvédi
jogait a Magyar Kommunista Párt. 0
A csehszlovák hatóságok 1946. június 14-én nyújtották át az áttelepülő magyarországi szlovákok névjegyzékét. A névjegyzéken 92 390 személy neve szerepelt.
A névjegyzékek tüzetesebb megvizsgálása után azonban kiderült, hogy 29 950 személy neve alaptalanul szerepelt a listán. 7
Az Antifasiszta Szlávok Frontja szlovák tagozata 1946. július 27-re és 28-ra
szláv kongresszust hívott össze Békéscsabára az áttelepülés propagálására. 8 A kongresszuson jelen voltak a magyar kormány, a Magyar Kommunista Párt, a Szövetséges Ellenőrző Bizottság, valamint a Csehszlovák Áttelepítési Bizottság képviselői is.
A kongresszus botrányos körülmények között zajlott, a résztvevők egy része nacionalista jelszavakat kiabált: „Vissza Ázsiába a magyarokkal!" „A szlovákiai magyarok megérdemlik sorsukat!" A nacionalista jelszavakat kiabáló tömeg megakadályozta a magyar kormány képviselőjét abban, hogy beszédét végigmondja. A gyűlé27

sen verekedés tört ki, a korabeli sajtó beszámolója szerint a tömeg egy rendőrt is
megtámadott, s csak a rendőrség higgadtságának volt köszönhető, hogy vérontásra
nem került sor. A kongresszuson Francisci Mihály és Horák Sándor puccsszerűen
ismét saját magukat választatták meg a front vezetőinek. Az alföldi szlovákság
képviselői hevesen tiltakoztak a Francisci—Horák-féle klikk erőszakos, antidemokratikus módszerei ellen, s tiltakozásuk jeléül elhagyták a kongresszust.
A kongresszus sok olyan szlováknak nyitotta fel a szemét, akik korábban nem
látták tisztán a Francisci—Horák-féle klikk igazi arculatát, és a nacionalista demagógia hatására jelentkeztek az áttelepülésre. Néhány nappal később a botrányba
fulladó békéscsabai kongresszus után Jan Masaryk csehszlovák külügyminiszter
táviratot olvasott fel a párizsi békekonferencián, melyben a békéscsabai kongresszus
az összes magyarországi szlovák kitelepítését követelte, teljesen függetlenül attól,
jelentkezett-e áttelepülésre vagy sem. A valóságban azonban a kongresszuson ilyen
értelmű határozati javaslat nem hangzott el, s a párizsi békekonferenciához intézett
távirat szövegét is „elfelejtették" felolvasni. A távirat Francisci Mihály és Horák
Sándor egyéni akciója volt, akik jogot formáltak arra, hogy az összes magyarországi
szlovák nevében beszéljenek és nyilatkozzanak.
A távirat híre — érthetően — az alföldi szlovákság tömegeiben hatalmas felháborodást váltott ki. 1946. augusztus 18-án Békés és Csanád megye szlovákjainak
jelentős, mintegy 20 ezer főt számláló tömege gyűlt össze Békéscsabán, hogy tiltakozzon az Antifasiszta Szlávok Frontja szlovák tagozata vezetőinek Párizsba küldött
távirata ellen. 9 A tömeg szlovák és magyar nemzetiszínű zászlók alatt vonult fel, s
a következő feliratú táblákkal tüntetett: „Le a szlovák és magyar sovinisztákkal!
Le a szlovák és magyar fasisztákkal!" A tömeg száma és lelkesedése ékes cáfolata
volt az Antifasiszta Szlávok Frontja szlovák vezetői azon állításának, hogy az összes
magyarországi szlovák át akar települni. A tömeg a szlovák—magyar barátságot
éltette és nyomatékosan hangsúlyozta, hogy „Do Slovenska nejdeme!" (Azaz: „Szlovákiába nem megyünk!")
A gyűlés mindvégig szlovák nyelven és izzó, forró hangulatban zajlott. A gyűlés
szónokai a magyar demokratikus pártokban aktívan tevékenykedő szlovákok voltak.
Hirka János a kommunisták nevében tiltakozott az Antifasiszta Szlávok F r o n t j a
szlovák tagozata által Párizsba küldött távirat ellen és kijelentette, hogy „Nem
tiltakozunk az ellen, hogy aki távozni akar, távozzék, ezeknek minden jót és boldogságot kívánunk, mi azonban itt akarunk élni, testvériességben a magyarokkal." 1 0
Pepó János a szlovák anyanyelvű szociáldemokraták nevében kijelentette, hogy a
Szociáldemokrata Párt szlovák anyanyelvű tagjai hosszú évtizedeken át küzdöttek
a magyar dolgozókkal együtt a reakció ellen és a magyar demokrácia vívmányait
ők is élvezni kívánják. 1 1 Szentesi András a Független Kisgazdapárt szlovákjainali
nevében kifejezte azt a meggyőződését, hogy a demokrácia azt jelenti, hogy mindenki szabadon fejtheti ki véleményét és választhat, éppen ezért, akik távoznak,
azok számára szívből kívánja, hogy boldoguljanak Szlovákiában, a többi szlovák
azonban itt akar maradni és békességben élni.12 Betkó Pál a Nemzeti Parasztpárt
nevében az Antifasiszta Szlávok Frontja szlovák tagozatának vezetőivel kapcsolatosan — akik megjátszották a magyarországi szlovákság érdekei védelmezőinek szerepét — kissé ironikusan, de igen találóan jegyezte meg: „Tudjuk j ó l . . . — kik azok
az urak, akik hamisítanak. Amikor a csendőrcsizma taposott rajtunk, akkor nem
lehetett őket látni!" 13
Hodák János pitvarosi, Konyecsni Anna szarvasi, Lehoczky Márton ambrózfalvi,
Szlávik János nagybánhegyesi, Kollár János mezőberényi, Mladonyiczky János kondorosi küldött községük ittmaradási szándékát tolmácsolta. 1 ' 1
Az 1946. augusztus 18-i békéscsabai szlovák gyűlés azoknak a szlovákoknak
jogos felháborodását fejezte ki, akik elítélték az Antifasiszta Szlávok Frontja szlovák tagozatának hivatalos, a magyarországi szlovákok kényszerkitelepítését szorgalmazó politikáját. A nagygyűlés résztvevői kiáltványban tiltakoztak a kényszerkitelepítés ellen :15
28

„Közös sors a magyar

dolgozókkal!

Mi, magyarországi szlovákok itt születtünk és éltünk ebben az országban a legnagyobb nyomorúságok és sorscsapások idején is. A magyar dolgozókkal volt közös
nemcsak a munkánk,
hanem az elnyomás is, amelyben a reakciós magyar urak
egyformán részesítettek
bennünket. A sok szenvedés és pusztulás után — hála a
Vörös Hadsereg áldozatos küzdelmének
— az úri Magyarország romjaiból egy demokratikus Magyarország született. Ez a magyar demokrácia nemcsak a magyar dolgozók láncait törte le, hanem letörte a mi bilincseinket is. Szabadon
használhatjuk
nyelvünket, szlovák iskoláink vannak, szabadon viselhetünk hivatalt. Nincstelen parasztjaink a magyar földnélküliekkel
egyenlő mértékben részesültek a földosztásból.
Múltunk, jelenünk és jövőnk egybefonódik a magyar
dolgozókéval.
Nem akarunk földönfutók lenni! Nem szegültünk ellene
lésnek, ma sem akadályozzuk meg senkinek az áttelepülését
azt sem engedjük meg, hogy kitelepítési propaganda címen
tikusan érző és minden sovinizmust elítélő szlovák dolgozókat
és fenyegessenek.
A csehszlovák—magyar
egyezmény szabad
menni vagy maradni. A leghatározottabban
szembefordulunk
telepítési tervvel. Elítélünk minden erre irányuló
törekvést.

az önkéntes
kitelepüSzlovákiába.
Azonban
bennünket,
demokraálhírekkel
riogassanak
választásunkra
bízta:
minden
kényszerki-

A legmesszebbmenően
elítéljük a magyar és a szlovák sovinizmust, amely megmérgezi nemcsak az itt élő szlovákok és magyarok, hanem a csehszlovák és magyar
demokratikus
állam jószomszédi viszonyát is.
Meggyőződésünk,
de létérdekeink is arra tanítanak bennünket, hogy egyedül a
nemzetiségi jogok teljes biztosítása hozhatja meg mindnyájunk
nyugalmát
Magyarországon éppúgy, mint Csehszlovákiában. Bámulattal és elismeréssel adózunk a nagy
Szovjetuniónak,
ahol a lenini—sztálini
elvek szerint békében élnek egymással az
egyenjogú nemzetek. Jugoszlávia is ennek az elvnek a jegyében biztosította
népei
szabad egyesülését. Hasonló szellemű megoldással biztosítsák a kisebbségek
jogait
Magyarországon és Szlovákiában, mert sem magyar, sem szlovák demokrácia
nem
képzelhető el a nemzetiségek elnyomása közepette. De a Duna-völgyi népek elemi
érdekei is azt követelik, hogy igazságos megoldással vessünk véget a szlovák—
magyar vitának, mert ennek az elhúzódása, vagy a demokrácia szellemének
meg
nem felelő megoldása végső soron veszélyeztetné a Duna-völgye népeinek békéjét is.
Éljen a szlovák és a magyar dolgozó nép!
Le a magyar és a szlovák
sovinisztákkal!
Éljen a szlovák—magyar
barátság!"
A nagygyűlés táviratot küldött Párizsba a békekonferencián jelenlevő Gyöngyösi
János magyar külügyminiszternek, melyben tájékoztatta őt az 1946. augusztus 18-i
békéscsabai szlovák nagygyűlés határozatáról, mely a kényszerkitelepítések ellen
tiltakozik. 16 Francisci Mihály és Horák Sándor klikkjének erőszakos, antidemokratikus módszerei még az Antifasiszta Szlávok Frontja szlovák tagozata tagjainak egy
részében is nagy felháborodást váltott ki. A front szarvasi szervezete szlovák nyelvű
röpiratokban leplezte le a Francisci—Horák-féle klikk reakciós tevékenységét. Az
egyik röpirat megállapította, hogy „Az, ami Csabán történt, az a legbrutálisabb
támadás a demokrácia és a szabadság ellen, s általában mindazok az ideálok ellen,
amelyeket az AFS programjába vett fel." 17
A békéscsabai kongresszus eseményei egyértelműen bebizonyították, hogy az
Antifasiszta Szlávok Frontja szlovák tagozata a magyarországi szlovák dolgozók
érdekeinek igazi védelmére nem volt alkalmas, mert élén reakciós vezetés állt,
amely minden energiáját az áttelepülés propagálására fordította. A történelem tanúsága szerint a magyarországi szlovákság igazi érdekeit azok képviselték, akik a megbékélésért harcoltak és síkraszálltak a magyar és szlovák nép barátságáért. A különböző nemzetiségű dolgozók baráti összefogásáért a magyarországi szlovákok között
29

a kommunisták harcoltak a legkövetkezetesebben. Ök voltak azok, akik 1948 decemberében a lakosságcsere befejeződése után megalakították a Magyarországi Szlovákok Demokratikus Szövetségét, amely hitet tett amellett, hogy a magyarországi
szlovákok Magyarországot tekintik hazájuknak, a szlovák és a magyar nép közötti
barátság erősítésén munkálkodnak, a párt vezetésével a magyar és az országban élő
más nemzetiségű dolgozókkal együtt felépítik az új, szocialista Magyarországot, miközben nem feledkeznek meg sajátos kultúrájuk és nyelvük ápolásáról sem.

JEGYZETEK
1. Szalai Sándor: Egy lépéssel e l ő r e . . . Eredmények és remények a második prágai tárgyalás
után. ÜJ Magyarország, 1946. február 27.
2. Balogh Sándor: Parlamenti és pártharcok Magyarországon 1945—1947. Kossuth, 1975. 272. old.
3. 16 körzetben dolgozik a Csehszlovák Áttelepítési Bizottság. Szabad Nép, 1946. március 7.
4. 29 035/1946. sz. VKM ügyirat, Oj Magyar Központi Levéltár. A békéscsabai szlovák gimnáziumot csak 1949-ben, a lakosságcsere befejeződése után sikerült megnyitni.
5. Az Antifasiszta Szlávok Frontja szlovák tagozata által képviselt nacionalista és magyarellenes politikáját jól tükrözik a front szlovák nyelvű lapjának, a Slobodának (Szabadság)
1945 és 1948 között megjelent számai. A Slobodában megjelent cikkek 1946 tavaszán részletesen ismertetik a Csehszlovák Áttelepítési Bizottság által tartott áttelepítési propagandagyűléseken elhangzott szónoklatokat.
6. „Tiltakozunk az ellen, hogy áttelepülésre kényszerítsék azt, aki nem akar menni." Szlovák
nyelvű felszólalás a Magyar Kommunista Párt titkárainak kongresszusán. Viharsarok, 1946.
március 30.
7. Balogh Sándor: Parlamenti és pártharcok... i. m. 294. oldalon.
8. A Sloboda 1946. augusztus 3-i száma részletesen ismerteti a kongresszuson elhangzott nacionalista szellemű beszédeket. A kongresszus eseményeire vonatkozóan igen tanulságos a
korabeli magyar sajtó áttanulmányozása is, például:
Magyarellenes tüntetés a csabai szláv kongreszuson. Alföldi Újság, 1946. augusztus 3.
Magyarellenes tüntetés volt a békéscsabai szláv kongresszuson. Szabad Szó, 1946. augusztus 2.
Bethlen Oszkár: Antifasiszta szervezet, fasiszta vezetők. Szabad Nép, 1946. augusztus 11.
Az Antifasiszta Front elnöke lemond. Az AFS vezetősége nem bírja kiheverni a fasiszta
múltat. Viharsarok, 1946. augusztus 14.
Szegő Zsuzsanna: Francisci ittmarad. Haladás, 1946. augusztus 22.
9. A kényszerkitelepítés és a Francisci-klikk ellen tüntetett a Viharsarok szlováksága. Viharsarok, 1946. augusztus 20.
10. Itt akarunk élni testvériességben a magyarokkal! A Magyarországhoz hü szlovákok hatalmas tiltakozó gyűlése Békéscsabán. Megállapították, hogy a Szlovák Antifasiszta Front
fasiszta papvezetői hamis határozati javaslatot küldtek Párizsba, Tiltakozás az erőszakos
áttelepítés ellen. Szabad Nép, 1946. augusztus 20.
11. Ld. a Viharsarok 1946. augusztus 20-i számában fent már idézett tudósítást. („A kényszerkitelepítés és a Francisci-klikk ellen tüntetett a Viharsarok szlováksága.")
12. K. I.: Nem megyünk! A magyarországi szlovákok tiltakozása az erőszakos áttelepítés és
az alávaló politikai fegyverek ellen. Kis Újság, 1946. augusztus 20.
13. Lásd a Szabad Nép 1946. augusztus 20-i számában megjelent, fentebb már idézett cikket.
(„Itt akarunk élni testvériességben a magyarokkal!" stb.)
14. Lásd a Viharsarok 1946. augusztus 20-i számában megjelent, fent már idézett cikket. („A
kényszerkitelepítés és a Francisci-klikk ellen tüntetett a Viharsarok szlováksága.")
15. A dokumentumot közli a Szarvasi Újság 1946. augusztus 23-i számában megjelent „A Magyarországhoz hű szlovákok tiltakozó gyűlése Békéscsabán" című cikkében.
16. A távirat szövege ugyanitt olvasható.
17. AFS = az Antifasiszta Szlávok Frontja szlovák nyelvű elnevezésének rövidítése. Az Antifasiszta Szlávok Frontja hivatalos megnyilatkozásaiban azt hangoztatta, hogy harcol a reakció és a fasizmus mindenféle megnyilvánulása ellen. Az Antifasiszta Szlávok Frontja
szarvasi szervezete által terjesztett szlovák nyelvű röpiratok szövegének magyar fordítását
(melyek Horák és Francisci klikkjének antidemokratikus módszerei ellen tiltakoznak) a
Viharsarok 1946. augusztus 14-i számában megjelent „Az AFS demokratikus ellenzéke a
szlovák néphez fordul és Francíseiék távozását követeli" cimmel megjelent írása közli.

30

KÄFER ISTVÁN

Meditáció címeres szomorúságokról
Nemrégiben jelent meg Jozef Nóvák: Szlovákiai családi címerek. A
Kubinyi-féle
pecsétgyűjtemény
című kötete (Bratislava, 1980) az Osveta kiadó gondozásában.
A célkitűzés a szlovák nemzeti múlt, a szlovák nemzeti történelem kutatása. Nem
könnyű feladat, hiszen „Slovensko", szlovák állam nem létezett a címerek rajzolásának korában, hanem egy „Uhorsko"-nak, magyar nyelven pontatlanul Magyarországnak nevezett állam, amelyben a címerek rajzolásának időszakában egyáltalán
nem tartották nyilván és egyáltalán nem játszott szerepet, hogy ki milyen nemzetiségű volt. A területi elv alkalmazása is nagyon nehéz, hiszen ha egy több évszázadon át együtt volt egészből kivált egy rész, adott esetben Szlovákia, annak fejlődése,
a kiválás utáni kultúrája természetesen önállóan tanulmányozható. De Magyarország, Uhorsko nemesei közül a „szlovák feltételek között" érdekes nem lehet sem
a tudomány, sem a nemzeti szempont kiindulási pontja, mert nem voltak külön szlovák feltételek és szlovák nemesek, egykorú határokkal rendelkező szlovák területek.
A könyv bevezetése mondja is, hogy „igen nehéz meghatározni is, melyik család
származik ténylegesen Szlovákiából". Fölösleges is, annál is inkább, mivel „számos
kérdésre eddig nem tudunk megnyugtatóan válaszolni". (8. 1.)
Összeszedtem egy csokornyi kifejezést a könyv 16. oldaláról, amely az egész
téma bizonytalanságát fejezi ki: „Ily módon az egész problémával még sokat kell
majd foglalkozni; feltételezzük azonban, hogy e teljesen ismeretlen problémakörben
kifejtett minden egyes gondolatnak legalábbis ösztönző jelentősége van; jelenleg azt
feltételezik; vagy legalább . . . ; fel kell tételeznünk; azonosnak kell ugyanis lennie . . . ;
továbbra is v i t a t o t t . . . melyeknél feltételezik...; bizonyára nem elegendő a genealógiai kutatás eredményeire támaszkodni...; a források hiánya . . . ; a konkrét
azonosítás nem végrehajtható; valószínű, h o g y . . . " Ez a stílusbravúr például a
„szlovákiai" nemesség legalábbis egy részének nagymorva birodalomból való eredését próbálja „bizonyítani". Ez ellen igazán nem lehet kifogást emelni, hiszen feltételezések nélkül nehezen érhető el tudományos eredmény. A szerző azonban megoldja a kérdést, mert a néhányszor feltételezett tények ugyanazon a lapon átminősülnek bizonyított ténnyé: „A nagymoráviai, de a kora magyarországi nemesség is
igen sokáig kötődik közvetlenül a királyi u d v a r h o z . . . "
Általános szabály, hogy a tudomány eredményeit csak akkor célszerű a nagyközönség elé vagy a tankönyvekbe vinni, ha a kutatások megnyugtatóan bizonyították. Bármennyire tiszteljük is a nagyközönséget, tőle nem várhatók a „tudományos"
feltételezések bizonyításai, ámde a feltételezések tényként való közlésével alaposan
félrevezethető a kérdéshez alig vagy semmit sem értő olvasó. S ezt a hajmeresztő
mutatványt a bevezető öntudatosan vállalja: „Az anyag feldolgozása során nem
tévesztettük szem elől a munka feltételezett használóinak széles körét. Nem csupán
a történészeket és a levéltárosokat soroljuk közéjük, hanem a heraldikaművészet
kedvelőit is, akiknek száma szüntelenül növekszik. Feltételezzük, hogy e munka rátalál olvasójára, és további érdeklődésre ösztönöz majd múltunk e területe iránt." (9.1.)
Ezek után már szinte magától értetődő ez a gyakorlat, ami a kötetben a nemesi
címerek tulajdonosainak nevével történt. A magyar helyesírású nevek szlovákosan
szerepelnek. Az indoklás pontatlan, tudománytalan és nem átgondolt. A szlovákosítás első oka: „A szlovák historiográfia e tekintetben erőteljesen függ a régebbi
magyar irodalomtól, amely az összes nevet saját magyar helyesírásához igazította."
(35. 1.) Nem a magyar ortográfiához alkalmazkodik a szlovák írásmód, hanem a
nevek viselőinek történelmileg használt írásmódjához. Ezért írunk mi magyarok ma
is például Eördeöghöt Ördög „helyett"., Eötvöst, Széchenyit, Wesselényit,
Cházárt,
31

Dessewffyt stb. és ezért meg a kor „finomkodása" miatt nem magyarosította nevét
az a Csergheő Géza, akinek heraldikai munkáira a szerző állandóan hivatkozik.
A szlovákra történő „átírást" avval is indokolja a szerző, hogy „ezt a problémát
már minden környező nemzet elrendezte". A munkának van néhány, a tudományos
írásokra jellemző hivatkozása, lapalji jegyzete. Ide is kívánkozna egy, amellyel
bizonyítaná a környező államok ilyen gyakorlatát. Amit — ha van is — nem mindig
szerencsés követni. Annál is inkább, mert vajon miből lehet megállapítani egy m a gyarországi nemesi család szlovák eredetét, illetve Szlovákiához való viszonyát, hogy
neve szlovákul írható legyen? Evvel a „megoldással" sajnos m á r vitatkozni sem
lehet. Azért írják a neveket szlovákul, mert „itt voltak birtokaik, funkciókat láttak
el, jelentős szerepet játszottak politikai történelmünkben". Viszont a Pálffyak nem
lettek Pavlovicok, maga Kubinyi sem lett Kubánsky, mert a szlovákok is így használták e neveket. Ezért Országh Hviezdoslav sem lesz Orság — és mondjuk Maróthy sem lesz Moravsky vagy Moravec.
A történelmi nevek szlovákul írásának következő indoka: „Miként ma természetes a szlovák helynevek használata, ugyanilyen természetesnek kell lennie az e
helynevekből képzett vezetéknevek szlovák alakjának." Feltételezem, hogy a könyv
szerzője ismeri a régi Uhorsko, azaz Magyarország 1880-as évek előtti helységnévhasználatának gyakorlatát. Ha egy könyv Nagyszombatban jelent meg, akkor senki
sem kifogásolta a Tmava, Simbata Mare, Ceska Ternava, Tyrnau, Tyrnavia
stb.
helynév használatát. A helységnevek erőszakos, tudománytalan megváltoztatására
először századunk elején került sor, amikor a Magyar Királyi Vallás és Közoktatásügyi Minisztérium nyelvészeket kért fel az „idegen" hangzású hazai helynevek m a gyarosítására. Ezért az eléggé el nem ítélhető ténykedésért nem vállalunk felelősséget, s azzal sem vádoljuk a címeres könyv szerzőjét, hogy Parkan/Párkányból Stúrovo, Tornala/Tornaljából Safárikovo l e t t . . . Arról sem tehet, hogy Sváty Jur-ból
Jur pri Bratislave, majd Jur lett. Az viszont már a szerző és a szlovákosítást megszavazó testület felelőssége, hogy folytatja a rossz emlékű korok nyelven is erőszakot tevő gyakorlatát. Egyébként ha a mai hivatalos helységneveket venné átírási
alapul, akkor nem szabadna használnia a Svatojursky-t, hanem a Jur pri Bratislavsky, illetve a Jursky-formát!
A nevek önkényes „szlovák" írásmódja (Bálán Frantisek = Franciscus Batthyány;
Dankovic Ján = Joannes Dankovich; Lendel Ján = Johannes Lengyel de Thoti;
Rákoci J u r a j = Georgius Rákóczy; Seéiansky J u r a j = Georgius Zechi de Rimazech
stb.) és ugyancsak önkényes fordítása (Durkovsky Benadik — Benedik Givrky =
Gyürky; Koprivnicky J u r a j = Georgius Kapronczay; Lackovic Ján = Johannes Lazlofy de Ilava = Lászlóffy; Neporadsky Demeter = Demetrius Napragi = Napragy;
Novovesky Andrej = Andreas Vifalusi = Ujfalusy; Svátojánsky J á n = Ioannes Szentivani = Szentiványi; Vrútocky Ján = Joannes Ruttkay stb.) a kisebbik baj. A nagyobbik, a sajnálatosabb felelősség az egyes szlovákosítások indoklása. Ebből is idézhetünk néhány példát: Dravecky Stefan — „Mivel Stefan azok közül a Daróczyak
közül származik, akik a XVI—XVII. században Nógrád megyében éltek, feltételezzük, hogy a család Panické Dravce (Losonci járás)-ból származik. Ezért Dravecky
néven közöljük." Koprivnicky Juraj. — „Az eddigi irodalomban a család Kapronczay
néven szerepel. Mivel a család már 1409-ben írásosan szerepel Sárosban, kétségtelen, hogy az itteni koprivnicéről (Bártfai járás) származik. A község szlovák nevének megfelelően használjuk a család vezetéknevét is." Leoninus Juraj. — „A második, az L-betűt — a vezetéknév rövidítését — a Leoninus név kezdőbetűjének t a r t juk, az Oroslán név latinizált formája h e l y e t t . . . szerzője a J u r a j Oroslán aláírást
használta. A pecsét meggyőz tehát bennünket, hogy az Oroslánok eredeti neve Leoninus volt. Litassky Stefan. — „A genealógiai irodalom csak egy Litassky családot
ismer, és Litassy néven tartja nyilván. Mivel a Hont megyei Domanice (Lévai járás)
kataszterében fekvő Litas tanyáról származnak, LitaSskyaknak nevezzük őket." Medvecky Eliáf. — „ . . . világosan olvasható az . . . Vrsinvs vezetéknév. Pontosan így írta
alá nevét É l i á s . . . Az Ursinus név Urszinyi formában került át az i r o d a l o m b a . . . az
32

U r s i n u s . . . a Medvecky név latinosított formája. Mivel számos Ursinus idővel
visszatért eredeti nevéhez, elkerülhetetlen, hogy a Medvecky név alatt tartsuk nyilván őket." Novovesky Andrej. — „a család Ujfalusy név alatt s z e r e p e l . . . Mivel a
vezeték- és előnevet egyaránt Diviacka Nová Ves (Privigyei járás)-ból vették, Novoveskyknek nevezzük őket." Peöovsky Gaspar. — „ . . . a család Péchy néven szerepel . . . I. G a s p a r . . . Erdélyből származik u g y a n . . . de a XVI. század k ö z e p é n . . .
Szlovákiába jönnek . . . birtokadományt szereznek . . . Nová Vest, amelyet róluk neveztek el Peőovská Nová Ves-nek (Eperjesi járás). A község neve után nevezzük el
a családot is." Pohranicky Benadik. — „A magyar irodalomban ez a család Pográny
és Pogrányi néven szerepel, mégpedig a mai Pohranice (Nyitrai járás) magyar neve
s z e r i n t . . . A vezeték- és előnév szerint használjuk a családnév szlovák alakját.
A Pohranickyak használtak egy másik előnevet is, éspedig a Zemianska Kert'et
(magyarul Nemes Kürt), a mai Zemianske Sady (Galántai járás)." Suchansk-y Stefan.
— „A c s a l á d . . . Szuhay néven szerepel. Az eddigi kutatások szerint a gömöri Suchá
(ma Szuhafő, MNK) községből s z á r m a z n a k . . . A Suchansky név egyrészt a név szlovák eredete miatt illeti meg őket, ezért Stefan kortársának (bizonyára rokonának
is), J u r a j Suchanskynak tiszta szlovák vezetékneve . . . "
Az idézetekben a teljesen laikus, a két nyelvet éppen csak tudó szemlélő is
„gyönyörködhet". Jellemző példa erre a „Pohronickyak" esete. A Pográny név kétségtelenül szláv eredetű, sőt a magyar alak szlávosabb, ősibb a g megőrzése miatt
(gondoljunk a Galgóc — Hlohovec vagy a galamb — holub hangváltozásra a szlovák nyelvben!). Cifrább a dolog a Galánta (vajon miért nem „szlovákosan" Hálán ta?!) járásbeli Zemianske Sady esete. Ez a példa magában hordozza szinte az
egész ügy anomáliáját. Nemeskürtöt ugyebár nem lehet szlovákul kiejteni, ezért az
ü-nek megfelelő e-vé változtatták, a Nemest pedig egyszerűen lefordították. Így lett
„szlovákul" Zemianska Kert', szó szerint „Köznemes Kert", később pedig még ez a
magyaros Kert' sem maradhatott meg, hanem lefordították Sady-ra, azaz Kertek-re.
így lett a Kürt-bői — Sady, azaz Kert. A helynév-szlovakizálás szomorú példája és
annak méltó mai folytatása nagyközönségnek szánt, csupa tudományok kandidátusa,
doktora által szentesített kiadványban.
A könyv 36. oldalán a következőket találjuk: „A vezetéknevek írásmódja, amely
mellett döntöttünk, nem kíván egyéni kívánság erőszakos érvényesítése lenni. Közöljük, hogy valamennyi felsorolt név írását megtárgyaltuk történészekkel és nyelvtudósokkal, tehát közös igyekezet eredménye e probléma felelősségteljes megoldása . • • Ellenkezést is feltételezünk evvel az eljárással szemben. Reméljük azonban, hogy célja a legközelebbi jövőben végképp megoldódik. Legyen munkánknak
bármilyen fogyatékossága, reméljük, hogy sikerül legalábbis rámutatnia számos
nyitott p r o b l é m á r a . . . " A névszlovákosító határozat meghozatalának leírása a mű
első jegyzetében, a 313. oldalon található: „A tanácskozásra 1977. szeptember 5-én
került sor a Komensky Egyetem Bölcsészettudományi Kara Csehszlovák Történettudományi és Levéltári Tanszékén. A jelenlevők alapjában egyetértettek a vezetéknevek átírásának a munkában alkalmazott m ó d j á v a l . . . " Következik 12 kis- és
nagydoktor, kandidátus neve. Majd az alábbi megjegyzés zárja a lapalji jegyzetet:
„Komolyabb fenntartásai voltak Branislav Versík professzornak, a SZITA levelező
tagjának, komolyabb fenntartásait fejezte ki dr. Peter Ratkos docens, a tudományok
doktora is a tanácskozásra küldött levelében." Ez a legsúlyosabb és legmaibb
felelősség!
Nem vagyok genealógus, sem heraldikus, nem tudom megítélni a címerek rajzait
és egyéb szakkérdéseket, de a számtalan feltételezés és a nagyon régi szakirodalomra
való hivatkozás, a saját kutatások hiánya ebből a szempontból is kétségeket támaszt
az olvasóban. A „Literatúra" cím alatt 301 tételt sorol fel a szerző, ebből 230 magyar nyelvű közlemény. Szlovák tanulmány alig akad, az is súlyos sajtóhibákkal
(például a 120. számú adat: Klein, B.: Zemianstvo Liptova a jeho slovesnosf. Slovesnké pohlady. 14, 1924. — az eredeti nem slovesnost', hanem slovenskost'; a slovesnosf egyébként szóbeliséget, a slovenskost' szlovákságot jelent. És a most 100
3 Tiszatáj

33

éves folyóirat 1924. évi folyama nem a 14., hanem a 40. A tanulmány egyébként a
401—446., 537—549., 606—623., 724—738. oldalakon található.) És sajnos az is jellemző, hogy ilyen magyar vonatkozású anyag után csak világnyelveken írt rezümék
kaptak helyet.
A helynevekből képzett személynevekkel kapcsolatban m á r szóltunk a földrajzi
nevek írásáról, az ott tapasztalható dezorientálásról. A szlovák nyelvben a magyarhoz hasonlóan az a szabály, hogy azokat a hely- és országneveket, amelyeknek van
szlovák formájuk, szlovák szövegekben szlovákul kell használni. A kötet a nem
szlovákiai helyneveknél általában úgy jár el, hogy a szlovák névforma mellett
minden előforduláskor közli a helynév mai hivatalos alakját, sőt amikor a nemesi
előnévvel foglalkozik, a helységnév magyar változatát is (Cheresig-po mad'. Körösszeg RSR; Craidorolt — po mad'. Királydarolt RSR stb.). Helyesen szerepel például
Stolicny Belehrad, Ostrihom, Uzhorod, Vacov stb., de a magyar helységnév-változatok feltüntetése nélkül. Így van 2elezná zupa, ami magyarul Vas megye, Sabolcská
zupa, azaz Szabolcs megye, Somodská zupa, vagyis Somogy megye, viszont „Gestes"
(dnes Várgesztes, MtR), Secany, Szécsény, MLR)" stb. A kötetre ezen a téren sem
jellemző a tudományos pontosság és következetesség, hiszen a fent idézett problémák nem a tanulmányrész főszövegébe, hanem helynévmutatóba valók. Akkor
lenne egységes és tudományos igényű a helységnévhasználat, és nem fordulhatna elő
számos olyan eset, amit a legelfogulatlanabb szemlélő is tendenciózusnak kénytelen
minősíteni, különösen a névszlovákosítások „árnyékában". Nézzük például Pázmány
Péter életrajzi adatait: „Pázmaft Peter.* októbra 1570. Oradea Mare RSR, 119.
marca 1637. v Bratislave." Nem szerepel sem a szlovák Varadín, Velky
Varadín,
sem a magyar, az eredeti Nagyvárad alak, s ezen a helyen rendkívül megtévesztő a
Románia Szocialista Köztársaság. Van azonban a nagyszombati egyetemet alapító
esztergomi érsek anyagában egy apróbb következetlenség (Grác — Graz-nak szerepel, pedig az szlovákul Styrsky Hradec lenne) és egy súlyosabb: „A bécsi P a z m a neum magyar kispapok számára." Pázmány nem magyar, hanem uhorsk^, azaz
magyarországi klerikusok számára alapította az intézetet.
Mit bogozhat ki vajon az amúgy is címertani és genealógiai ismerethiánnyal
küszködő szlovák olvasó az alábbi adatokból: „Stefan Dóczi 1611—1613 között gyakran mozog Satu Mare és Sibiu környékén (Román Szoc. Közt.). Itt 1611-ben J u r a j
Turzo parancsára Mátyás király tudtával tárgyalásokat folytat Gábriel Betlennel,
hogy ne törjön be Magyarország területére." (86. old.) A szlovák szakirodalomban
Satu Mare Satmár formában volt eddig használatos. A Román Szocialista Köztársaság feltüntetése — mutatóba való, a király II. Mátyás, Madarsko pedig egyszerűen — nem létezik a szlovák fogalmak szerint, csak 1918 után. Nem elég a Dóczy
Stefan keresztnév, a gyanútlan mai olvasó ráadásul Szlovákia, Románia és a mai
Magyarország fogalmával találkozik szembe. Elképesztően félrevezető és súlyos tévedés a Salgovsky, azaz Salgay családdal kapcsolatos rész: „Az igen gazdag magyar
genealógiai irodalomnak igen kevés adata van a Salgovskyakról. Lényegében csak
egy családot tart nyilván, éspedig a Halmi (magyar elnevezés a román Niculae
Titulescu község számára) községből származó e l ő n é v v e l . . . A román Salgovskyk
mellett a továbbiakban csak azokat a vármegyéket tüntetik fel, amelyekben ilyen
vezetéknevű egyének előfordultak. E megyék között szerepel Nyitra megye is, ahol
valóban létezik Salgov nevű község (ma Svatoplukovo, Nyitrai járás." Egy román
község számára adott magyar n é v . . . a román Salgovskyk azaz S a l g a y a k . . . Niculae
Titulescu és Svatoplukovo egy tőről fakadó önkényes helynévváltoztatás.
A felületesség és a tendenciózus szándék két megnyilvánulását sorolom még az
említetteken (és az igen sok említés nélkül hagyotton) kívül. Az egyik a kisebbik
baj, pontatlanságok helyreigazítása. Alsólendva ugyanis a könyv 51. oldalán a M a darská ludová republika Zalanská zupájához tartozik, holott a hivatalos Lendava
néven Jugoszlávia, a Szlovén Köztársaság területe (igaz, jelentős magyar önigazgatással); hiányzik a kötetből néhány romániai helységnév hivatalos román f o r mája, például Csík az Ciuc, Gyergyó az Gheorgheni, Kászon az Casin stb. Egy
34

másik, immár súlyos, feltételezésekből tényékké minősített tévedés: „Károliová Zuz a n a . . . A Károliak eredetileg Erdélyben telepedtek le. Előnevüket is a román
Carei (magyarul Nagykároly) községtől vették á t . . . A hátsó címerpajzs 1. mezőjében Szlovákia területi szimbóluma, a 2. mezőben Erdély magyarországi (uhorsky)
részének szimbóluma és a címer első része a székelyek (a nap), a 3. mezőben Magyarország területi c í m e r e . . . " (135—136. old.) A Szlovákia, a mai Magyarország
területét jelentő „Macfarsko", az „Erdély magyarországi része" is a történelmi tények meghamisítása, mert egyik országrész sem létezett, s ehhez járul a szimbólumok „adományozása" a szlovák szerző tollából, ami csak a székelyek esetében helytálló, akikről viszont egy mai szlovák olvasó nyugodtan azt hiheti, hogy semmi
közük a magyarokhoz. Legalábbis Nóvák kötetében.

Az Élet és Irodalom 1981. február 21-i számának 9. oldalán jelentős terjedelmű
cikk jelent meg Nóvák kötetéről Hanák Péter tollából, amelyben felhívja a magyar
közvélemény, egyik irodalmi és politikai hetilapunk legszélesebb olvasóközönségének figyelmét északi szomszédaink fent ismertetett kiadványára. A cikk igen szellemes. Visszautasítja a tendenciát, a módszert, sőt elrettentő példákat hoz arra,
hogy mi lenne, ha mi is hasonló módszereket alkalmaznánk. Kár, hogy csak most
került sor részünkről ilyen reagálásra, mert lett volna rendezni valónk éppen elég.
Mindenekelőtt a szlovák nemzeti művelődés alakulásának bemutatása a magyar
közönségnek. Nóvák könyvének módszere, tendenciája ugyanis annak is eredménye,
hogy 1948—1949 óta sem foglalkoztunk rendszeresen, eleget és kölcsönösen közös
művelődéstörténetünk közös feldolgozásával és egy közösen kialakított pozitív szemléletmód terjesztésével. Így aztán egyáltalán nem véletlen, hogy a magyar művelődéstörténetben számon tartott írók, képzőművészek, tudósok, feltalálók és utazók
egész sora a szlovák művelődéstörténetben szlovákként szerepel. A nemesi címerek
ügye mutatja, hová vezet, ha rosszul értelmezett belügynek, azaz magyarnak vagy
szlováknak tekintjük azt, ami a régi Magyarországon egyazon társadalmi-gazdasági,
sőt politikai valóságból született.
A XX. századi államhatárok ezt a valóságot visszafelé már nem változtathatják meg.
Pécsi Lukács (eredeti aláírásaiban Peechi), az Egyetemi Nyomda XVI. századi
nagyszombati korszakának tudós könyvművésze, költője, műfordítója és mindenese
ősei például minden bizonnyal Szlavóniából kerültek Észak-Magyarországra. 1526ban Eperjes környékén tűntek fel, Wyfalu, Litin és Jakabwagas nevű helységekben,
és egy László nevű Peechi, Lukács apja kapta az uralkodótól Wyfalut, amelyet
azután Peechwyfalu-nak.
neveztek el, későbbi szlovák neve pedig Pecovská Nová
Ves. Mennyivel fontosabb lenne közös kutatásokat végezni ezen a téren, és nem
bonyolódni olyan súlyos tévedésbe, mint e családdal kapcsolatban Jozef Nóvák.
Milyen érdekes Ján Kollár pesti működése évtizedeinek vizsgálata, például
annak az ellentmondásnak a feloldása, hogy miért nem ismerte el a szlovák népnyelvet irodalmi nyelvnek, s miért ragaszkodott mereven és arisztokratikusán a
biblikus cseh nyelv használatához, és miért vezetett sajtóhadjáratot a szlovák irodalmi nyelv megújítói ellen.
Milyen jó lenne kölcsönösen „helyére tenni" a Rózsahegy (Ruzomberok) melletti
kis szlovák falu plébánosát, Andrej Hlinkát, aki később a hírhedt néppárt, a szlovák
fasizmus egyik vezére lett. 1906—1907-ben a falu önerőből templomot épített, s
Hlinka szentelte volna fel. Fárvy püspök ezt nem engedélyezte, és a feltüzelt, fanatikus tömeg és a kivezényelt csendőrség összetűzése nyomán sortűz dördült, több
ember meghalt, megsebesült. Az egész magyarországi helyzetre, a szlovák nemzeti
gondolat kibontakozásának lehetetlenné tételére, a magyarországi uralkodó körök
esztelen politikájára jellemző esetből megfelelő tőkét kovácsolhatott a nacionalizmus, amely nem csupán a pánszlávizmus elleni háborúval érdekeit védő hazai uralkodó rendszer, hanem az egykori Észak-Magyarországon, a mai Szlovákia területén
3*

35

piacot kereső cseh tőke számára is kitűnő eszköznek bizonyult. A csehszlovákizmus
később elvetett eszméjének képviselői már a csernovai sortűz előtt igyekeztek meggyőzni Hlinkát a cseh pártfogás előnyeiről, majd közvetlenül a sortűz után csehországi propaganda-körutat rendeztek számára. A magyarországi, a cseh és az
alakuló szlovák burzsoázia összecsapásának egyetlen igazi áldozata volt, a t u d a t lanságban tartott csernovai parasztság, majd három évtized múlva a szlovák fasizmus nem kis számú ártatlan meghurcoltjai, kivégzettjei. Ma is van felelősségünk
Hlinka ügyében.
A szlovákoknak ügyelniük kell arra, hogy ne a magyarság kollektív bűnévé
általánosítsák a csernovai sortüzet, nekünk pedig határozottan rá kell mutatnunk
a jogos szlovák nemzeti fejlődést akadályozó nemzetiségi politika hibáira. Ezt pedig
csak a szlovák tudományossággal és publicisztikával közösen tehetjük. Az a mi
felelősségünk, ha tetszik, bűnünk, ha nem tesszük. Magyaroké és szlovákoké egyaránt. Két évvel ezelőtt írta Kovács István egy Lengyelországban megjelent S t ú r monográfiáról készített recenziójában: „Megjelenhetne-e Magyarországon Stúr monográfiája és Szlovákiában Kossuthé? Olyan, amelyet a szlovák és a magyar közvélemény egyaránt megelégedéssel n y u g t á z h a t n a ? . . . A magyar Stúr- és a szlovák
Kossuth-monográfiát nem a magyarázkodó vádaskodásoknak és a vádaskodó m a gyarázkodásoknak kell áthatniuk, hanem a tudományos tisztességnek és a méltányló
megértésnek." Nagyon sok ilyen feladatunk lenne (például Ladislav Novomesky, a
szlovák szocialista költészet legnagyobbjával kapcsolatban is!), és ezért tulajdonképpen elszomorító, hogy ma ismét és így kell foglalkoznunk címeres gondjainkkal.
Nóvák könyvében (231. old.) Suchansky vagyis Szuhay Istvánnal kapcsolatban
van egy megjegyzés: „A kettőskereszt Stefan Suchansky címerében közvetlenül kifejezi Szlovákia, akkor az úgynevezett Felső-Magyarország területéről való származását." Hanák Péter, „az egykori felvidéki nemesség" egy részének magyar etnikumhoz tartozásáról beszél. Néhányan m á r elgondolkoztunk a régi tájegységek nevein.
A Felvidék kétségtelenül élő, használatos fogalom, de túlzottan újkeletű. Sokkal
igazibb és szebb, a szlovákokat sem sértő megoldás lenne a Felföld használata.
Bornemisza Péter is így írta: „Az Felföldet bírják az kevély németek." Thököly és
Rákóczi hadai is a felföldi megyékben harcoltak a külföldi zsoldosok ellen, és
Kazinczy Gábor is a Felföldet nevezte „mély titokkönyvnek". Ha megtudjuk k ü lönböztetni a magyar tói a magyarországit, újítsuk fel legalább fakultatív alapon a
Felföld használatát a Felvidék helyett. Akkor talán a szlovákok sem í r j á k m a j d
úgynevezett Észak- vagy Felső-Magyarországnak hazájuk egykor tényleg úgy nevezett történelmi területét. Mi akadályozhat meg bennünket ma abban, hogy bízzunk
egy efféle közös megállapodásban; mert Mikszáth Kálmán ma is a legnépszerűbb
írók közé tartozik a szlovák olvasók körében. Nem haragszanak rá, talán éppen
azért, mert néhányszor — mint azt Hanák Péter cikkének végén is olvashatjuk —
alaposan odamondogatott nekik is.
Persze nagyon jól ismerte, szerette a szlovák népet, és egyforma mércével mért,
bárminő dzsentri turpisság kipellengérezéséről volt szó.

36

CSEHSZLOVÁKIA

A Slovenské Pohl'ady jubileumára
1880 decemberének utolsó napjaiban írja Svetozár Húrban-Vajansky Túrócszentmártonban a beköszöntőt a szlovák irodalom legjelentősebb folyóiratának első számába. Azazhogy a Slovenské Pohlady (Szlovák Szemle) ú j folyamának első számába,
mert létezett már ezen a címen szlovák irodalmi lap, 1846—1848 és 1851—1852 között. De a száz évvel ezelőtt megjelent folyóirat ezután nem tartott ekkora szüneteket, az első világháború utolsó esztendeit nem számítva, mindig az olvasók asztalára
került. Ezzel a címmel jelenik meg ma is a Szlovák írószövetség havi folyóirata, a
folyamatos számozás szerint az idei a 97. évfolyam.
Százesztendős folyóirat-matuzsálemet köszöntenek az idén Szlovákiában. Ami
nemcsak Közép-Európában ritka jubileum, hanem az egész kontinensen is. Kevés
irodalmi folyóirat mondhat magának ilyen hosszú múltat. Képzeljük el, mintha
mondjuk Petőfi, Mikszáth, Kosztolányi, Illyés Gyula ugyanannak a lapnak lett volna
a szerzője. És a további névsor: közel másfél század irodalmának szinte minden
jelentős írója-költője. Száz esztendeje a Slovenské Pohlady a szlovák irodalom központi folyóirata. Változó történelmi körülmények között a folyamatosságot jelzi,
hogy ennek a kicsi közép-európai népnek az írói mindig kapcsolódni akartak a
hagyományhoz, az elődök írásművészetéhez.
Vajansky a modern szlovák kultúra alapozásában fontos szerepet vállaló Jozef
Miloslav Húrban fia, harminchárom esztendős, teli energiával és akarattal; vállalja,
hogy azt a folyóiratot támasztja életre, amelyet annak idején apja alapított. íróként,
pontosabban költőként 1879-ben aratta az első sikert verseskötetével. Tudja, hogy
nem elég verseket írni szlovákul, meg kell teremteni az irodalmi élet feltételeit is,
és ez talán még nehezebb feladat. Akkor vág bele, amikor kivételesen ritka a
levegő a szlovák nemzeti mozgalom körül, a nemzetté válás útján a hetvenes évek a
mélypontot jelzik. Soha ennyi kudarc, ennyi fájó vereség és kiábrándultság. 48 után
Bécstől várták a jutalmat, s csak néhány Bach-huszári állás jutott egy-két vezetőnek, 1860—61-ben a magyar liberálisokban reménykedtek, az 1868-as nemzetiségi
törvényt, a más anyanyelvű egyént védő jogot felemás megoldásnak tartották; a Matica Slovenská és a három szlovák gimnázium bezárását a hetvenes évek közepén
nehezen kiheverhető csapásnak érezték. A szlovák politika és közélet fölhúzódott a
színszlovák felföldi kisvárosokba. 1870-től Túrócszentmártonban jelenik meg a nemzeti mozgalom konzervatív szárnyának politikai lapja. Válaszul a pesti politika
diszkriminatív intézkedéseire sündisznóállásokat építenek, konok keserűséggel fordulnak szembe mindazzal, ami magyar. Legyen az hivatalos politika, kultúra, irodalom, bármi. Illúziók és messianisztikus vágyálmak kerítik hatalmukba sokszor
még a legjobbakat is. Reményt egyedül Pétervár jelent számukra; a cár birodalmának nagysága és ereje biztatást nyújt. Az elkeseredettség torz optikával láttatja a
világot, Vajansky nemegyszer úgy beszél a szlovákság nemzetiségi elnyomásáról,
hogy ahhoz mérhetőt még nem látott a világ. Pedig elég lett volna alaposabban
37

szemügyre vennie az általa annyira csodált cárok birodalmát, ahol például az u k r á n
nyelvet (és nem nemzetet!) tekintette a politika nem létezőnek, vagy ahol 1863 u t á n
lengyel nyelven még a magániskola is tilos volt.
Hurban-Vajansky áldozatos szervezői és szerkesztői m u n k á j a nélkül könnyen
dilettantizmusba süllyedt volna a szlovák irodalom a mostoha esztendőkben. A Slovenské Pohlady mértéket alakított ki, műhelyt szervezett a nehezen bontakozó k r i tikának és lehetőséget nyújtott a fiatal nemzedék íróinak-költőinek a pályakezdéshez. Vajansky ellentmondásos alakja kitörölhetetlenül része a szlovák kultúra hagyományának. Elfogultságával, konzervativizmusával és eltökéltségével, óriási energiájával,
A Slovenské Pohíady története — a szlovák irodalom története. Figyelemmel
kísérhetjük lapjain nemzedékek megjelenését, a kritikai mérce változásait. Minden
időben jellemezte a folyóiratot a nemzeti hagyományok, a kulturális tradíciók vállalása. A dualizmus korában a magyar politikai nemzet fogalmával vitatkoztak, a
két világháború között a csehszlovák nemzetével. Ez a kötelességvállalás néha szemléleti bezárkózással is járt, óvatossággal az újításokkal szemben. A szlovák fasiszta
állam éveiben pedig tévútra csúszással; ekkor is létezett a Pohlady, a nemzeti szocializmus fertőzése elérte ezt a folyóiratot is.
A szerkesztők között olyan jeles írók nevét találjuk meg mint Jozef Skultéty,
aki Vajanskytól vette át a stafétabotot, vagy Stefan Krcméry, aki a húszas években
volt a Pohlady irányítója. Az indulás éveiben a szlovák irodalom ú j korszakának
jelentős irodalmi fóruma. A nyolcvanas évektől a próza és a líra is a minőségi
megújulás, a korszerűsödő szemlélet, a differenciáltabb látásmód jeleit mutatja, elsősorban Hviezdoslav, később Ivan Krasko költészetében, Martin Kukucín és Jozef
Gregor-Tajovsky regényeiben, elbeszéléseiben. Ezeknek az ú j áramlatoknak indítója
és műhelye gyakran volt a Slovenské Pohlady szerkesztősége.
A név folyamatosságot jelentett, minőségi védjegy volt, a Slovenské Pohlady
nemzeti kulturális intézmény, ahogyan máshol a nemzeti színházak vagy múzeumok.
Az egyre jobban magyarosodó Pestről a kiegyezés után elvonult a szlovák politika
és szellemi élet jelentős része, a néhány ezres városkák nem tudták pótolni a kulturális központot, fokozottan szükség volt valamilyen központi intézményre. Így
azután érthető, hogy a hagyományhoz való ragaszkodás 1945 után sem hagyta megszüntetni a Pohladyt. A nemzeti szocializmussal megbélyegzett folyóirat ú j szellemben, ú j szerkesztőkkel indult 1945-ben — változatlan címmel. Mindmáig a szlovák
irodalom élő központja, legfontosabb orgánuma. 1953-ban elhagyta a szerkesztőség
Túrócszentmártont, a „sasfészket", s azóta a Pohlady Pozsonyban jelenik meg.
Az utóbbi évtizedekben a Szlovák írószövetség folyóirataként.
Gazdag hagyományra tekintenek vissza idén a mai szerkesztők (lassan egy évtizede Vladimír Reisel jegyzi a folyóiratot) a jubileum alkalmából, nekünk magyaroknak nemcsak egy százesztendős folyóirat a Slovenské Pohlady, hanem közös dolgaink szlovák tükre is. Azzal együtt, hogy voltak olyan korok, amikor nem túl
rokonszenvesre sikerült ebben a tükörben a képünk. De a kapcsolatokról szólva
erről sem feledkezhetünk meg, mint ahogy érthető, ha a szlovákok is számon t a r t ják a nemzetiségi diszkrimináció évtizedeit. Abban a reményben csatlakozunk a
köszöntőkhöz, hogy az érdemi szlovák—magyar irodalmi kapcsolatok és a szellemi
párbeszéd konkrét eredményeit mérlegelve is egyre gyakrabban szólhatunk a jövőben a Slovenské Pohlady tevékenységéről.
KISS GY. CSABA

38

Interjú Karol Wlachovsky műfordítóval
A BESZÉLGETÉST IGOR NAVRÁTIL KÉSZÍTETTE
IGOR NAVRÁTIL: Ügy ismerünk téged, mint jeles műfordítót, a magyar irodalom kitűnő ismerőjét és fordítóját. Sokéves gyakorlat, nem egy könyv van már
mögötted. Tudjuk, hogy mind a mai, mind a régebbi magyar irodalom fordításával
foglalkozol. Hogyan jellemeznéd a magyar irodalom minőségi fejlődését a második
világháború végétől napjainkig?
KAROL WLACHOVSKY: Az egyszerűen megfogalmazott kérdés gyakran követel bonyolult választ. Ez a helyzet érvényes most is. A válasz oly gazdag lehetne,
mint a magyar irodalom 1945 utáni története, ezért e bonyolult fejlődési folyamatnak csak néhány fontos jegyét említem. Akárcsak az egész magyar társadalomnak,
a magyar irodalomnak is előbb fel kell ocsúdnia a nagy megrázkódtatásból. Nagy
megrázkódtatás volt a második világháború kataklizmája, majd 1956 tragikus őszi
eseménysorozata is. A kijózanodás után elkezdődött a küzdelem az irodalom és művészet ú j tartalmáért. Az irodalomnak nem volt más lehetősége: folytatnia kellett
a haladó, humanista, demokratikus és internacionalista hagyományokat. Elsősorban
a költészet reagált közvetlenül a valóság kihívására. Az irodalom egére felszöktek a
magyar költészet nagy állócsillagai. A hatvanas-hetvenes évektől azonban a „magyar
nemzet szellemét" többé nem csupán a líra képviseli. A hagyományosan fejlett
kisprózai műfajok (elbeszélés, novella, főleg Örkény István életművében) mellett a
regény, a széles tablójú társadalmi regény is vezető szerephez jut. Napjainkra az
epikának biztos helye van a magyar irodalom élvonalában. Sőt, ezzel a műfajjal
hatol be a mai magyar irodalom leginkább a világirodalomba.
Az epikai műfajok megerősödése a magyar irodalomban törvényszerű. Azok a
történelmi tapasztalatok és fordulatok, amelyeken a magyar társadalom a huszadik
században keresztülment, olyan szintézisnek lettek témái, mely nélkül nem létezhet
jó epika. A regény mint m ű f a j olyan alapvető fejlődésen ment át, melyet a szlovákra fordított művek is híven tükröznek. Ez a fejlődés főleg a hatvanas évek második felében és a hetvenes években megjelent regényekre érvényes. A magyar
klasszikusok mellett a szlovák olvasónak már nem kellene ismeretlenül csengenie
Darvas József, Déry Tibor, Dobozy Imre, Fejes Endre, Németh László, Sánta Ferenc, Szabó Magda nevének. Azt hiszem, hogy a hetvenes éveket is — amelyeknek
már megvonhatjuk a mérlegét — mint főleg a magyar próza gazdag évtizedét könyvelhetjük el. Ezt bizonyítják Kertész Ákos, Mészöly Miklós, a fiatalabbak közül
Nádas Péter és Esterházy Péter művei. Röviden: a szlovák műfordítóknak volt és
van miből meríteni.
I. N.: Az utóbbi időben elég sokat foglalkozik a kritika a mai szlovák prózával, az ú j utakat keresik, „recepteket találnak ki" színvonala emeléséhez. Bár az
utóbbi években megjelent néhány fontos, művészi szempontból meggyőző mű
mind „megbízható", a helyzet még mindig nem megnyugtató. Milyen a mai magyar
irodalom állapota, miben látod a szlovák irodalommal közös, illetve attól különböző
jegyeit?
K. W.: A lényegre térek: a kritika feladata ítélni, bírálni, vagyis összevetni még
akkor is, ha a kritikát sajátos irodalmi megnyilatkozási formának tartjuk, amint
azt a szlovák irodalomban Alexander Matuska, a cseh irodalomban Matuska példaképe, F. X. Salda, s a 20. századi magyar irodalomban egész sor nagy esszéíró művelte: Bálint György, Babits Mihály, Szerb Antal stb. (Mellesleg: ideje lenne kiadni
szlovákul egy magyar esszéválogatást. Bizonyára sok irodalmárnak és nem irodalMegjelent a Revue svetovej literatúry című szlovák világirodalmi folyóirat 1981,1. számában.
39

márnák ú j szempontokat adna a magyar társadalom és irodalom ismeretében. Valami hasonlót készített a lengyel olvasók számára Jerzy Nowak barátom, és a könyv
a lengyel könyvpiac szenzációja lett, bár a kiadó előzőleg nem fogadta túl nagy
bizakodással az ötletet.) Visszatérve a kérdésre: a kritikának tehát elsősorban nyugtalannak kellene lennie, elégedetlennek kellene lennie. Én azonban úgy látom, hogy
a mi mostani körülményeink között túlságosan is elégedett és etikátlan. De minden
okozatnak megvan a maga oka, feltehetően a szlovák kritika állapotának is. De a
mi beszélgetésünk témája a magyar i r o d a l o m . . .
El kell ismernünk a kritika alapvető jogát a nyugtalanságra. Nyíltan meg kell
mondanunk, hogy a magyar kritika nem elégedett, bár a hatvanas-hetvenes évek a
magyar irodalomban kétségtelenül sikeres évek voltak. Megtalálta azonban nyugtalansága okát: egyszeriben hiányzik az úgynevezett nagyregény, vagyis az a regényforma, mely az események klasszikus hömpölygésű leírására vállalkozik. Ugyanakkor
a hetvenes években három nagy regénykompozíció is megjelent, persze a nagyság itt
nem terjedelmet, hanem fontosságot jelent. Ezeknek a műveknek a jelentőségét
nemzedéki különbségre való tekintet nélkül valamennyi kritikus elismerte. Mészöly
Miklós Film (1976), Nádas Péter Egy családregény vége (1977) és Esterházy Péter
Termelési regény (1979) című művéről van szó. Meg kell még említeni, hogy a két
utóbbi szerző a fiatalabb nemzedék képviselője, amely nemzedék a hetvenes években került be az irodalomba. Mi újat hoztak ezek a művek? Elsősorban a regényidő
és a történelmi idő ú j értelmezését. A szerzők a mű szüzséjét horizontálisan fejlesztik. A történelem már nem úgy tárgya a leírásnak, mint a hagyományos vagy
klasszikus magyar regényben, hanem része a regény cselekményének, illetve része,
és nem kerete annak. Az ilyen típusú prózában maga a téma nem tapasztóanyaga
többé az írói megnyilvánulásnak, amelyben sokkal nagyobb szerep jut a stilisztikai
kifejezőeszközöknek. Talán kissé túlzok, de hirtelenjében úgy fogalmaznám meg,
hogy maga a szöveg válik eseménnyé. Ez a módszer tette lehetővé Mészöly Miklós
számára, hogy hat szerzői íven megragadja ötven év magyar valóságát a „regényidő" keretében, egy öreg nyugdíjas házaspár budai sétájába illesztve. A „klasszikus"
regényírónak, Németh Lászlónak, ehhez ötven ívre volt szüksége. Nádas regényében
egy síkban találkozik háromféle történelmi tapasztalat és három nemzedék szemlélete: a nagyapa, az apa, és a fiú, Simon Péter sorsa; az utóbbira bízta a szerző az
elbeszélő szerepét is. Esterházy regénye lényegében két regény, kettős regény: az
első felében objektívan néz egy kutatóintézet technokratáira. Ugyanakkor a szerző
parodizálja az úgynevezett termelési regény „lecsúszott" jegyeit. Ezért az alcím:
Kisssregény. A második részét a „családi krónikán" át vetett szubjektív pillantás
jellemzi, ahonnan a szerző az objektív eseményeket nézi. Azt hiszem, ezek a regények is megállnák a helyüket a lefordított művek listáján. Bár nem feltételezhetjük,
hogy olvasók nagy tömegét vonzanák, mégis inspirálóan, serkentően hatnának a
hazai irodalom fejlődésére, amelynek — véleményem szerint — a legnagyobb hibája, hogy sok szerző — egyszerűen szólva — nem tud irodalomban gondolkodni,
nem képes nagyobb, szélesebb kompozicionális egységeket átfogni. Ilyen szempontból a hetvenes évek magyar irodalmának említett művei alapvető fontosságúak.
Természetes, hogy nem ez az egyetlen tendencia a mai magyar irodalomban.
Egész sor fiatal szerző a realista hagyományokhoz kötődik. Bőven megtalálhatók a
szlovákra fordított magyar szerzők között is, főleg a Smena Könyvkiadó érdemeként, ahol legutóbb Simonffy András, Csörsz István és Vámos Miklós műve jelent
meg. Közéjük, vagy tán eléjük kell besorolni a hetvenes évek legsikeresebb fiatal
prózaíróját, Balázs Józsefet, aki alkotó módon tudta továbbfejleszteni a „móriczi
realizmust" Koportos és Magyarok című első regényeiben. Szlovákul mindkettő a
Tatran gondozásában jelent meg. Ha már röviden jellemzem a fiatal magyar irodalom helyzetét, szólnom kell a fiatal szerzők érdeklődéséről az úgynevezett terepmunka iránt. A magyar társadalom az utóbbi 35 évben hatalmas, szó szerint f o r r a dalmi változásokon ment át. Míg azelőtt a lakosság egyötöde élt városban és agglomerációban, négyötöde pedig falun és tanyán, most ez a szám megfordult. S ennek
40

következtében nemcsak az ország arca, hanem az életmódja is megváltozott. Alapjaiban változott meg a falu gazdasági kapcsolata a várossal. Ezek a tények érdeklik
a fiatal szerzőket is. Ismereteiket aztán úgynevezett irodalmi szociográfia formájában adják közre. Ezzel a műfajjal rendszeresen foglalkoznak egyes folyóiratok is,
mint például a kecskeméti Forrás. Ez a szerkesztőség támogatta egy szerzői „négyesfogat" (Bánlaky Pál, Mózes Lajos, Temesi Ferenc és Varga Csaba) Fülöpszállásról, egy Kecskemét melletti faluról készülő munkáját. A könyv cime: Falu város
nélkül (1980), s valóban izgalmas olvasmány mindarról, ahogyan a mai falu él. Ez
a m ű f a j egyben szorosan összefűzi az irodalmat az élettel, és szélesíti minden író
empirikus élményhátterét. Azt hiszem, hogy a fiatal szlovák irodalomból éppen ez
hiányzik.
I. N.: A magyar irodalomnak a szlovák irodalmi kontextusban, fordítóink munkájában mindig fontos képviselet jutott, gondoljunk akár a két világháború közötti,
a második világháború utáni, vagy a mai időkre. A magyar irodalom fordításával
sok prominens személyiség (Smrek, Lukác) foglalkozott. Milyennek látod a mostani
helyzetet ebben az összefüggésben Te, mint „régi" kiadói dolgozó?
K. W.: Nem volt oly régen, hogy el kellene felednünk: a magyar irodalom a.
szlovák irodalmi köztudatban elsősorban költészetével élt. A magyarázat nem túl
bonyolult. A kis nemzetek irodalmának fejlődésében, amelyek közé mind a szlovák, mind a szomszédos magyar irodalom beletartozott, vezető szerepe volt a költészetnek. Babits Mihály, a két háború közötti időszak jeles magyar költője, prózaírója és kultúraszervezője, ezt közismerten úgy fogalmazta meg, hogy a magyar
nemzet lelkülete leginkább a költészetében tükröződik. A magyar irodalom szlovákiai ismeretéhez hozzájárult a hagyomány is: a magyar irodalom fordításával
leginkább költők foglalkoztak. Gondoljunk csak Pavol Országh-Hviezdoslavra, Stef a n Krcméryre, majd Emil Boleslav Lukácra, Valentin Beniakra és Ján Smrekre.
Az említett költők fordítói munkásságát még nem értékeltük teljes mélységükben
és minden összefüggésükben. Nem kétséges számomra, hogy Ján Smrek Petőfifordításai három évtized távolából is felülmúlhatatlanok, majdhogynem kongeniálisak. Egy futó pillantás Emil Boleslav Lukác fordítói életművére meggyőzhet arról,
hogy magyarból főleg az expresszionizmus szellemében fordított: a hangsúlyt főleg
a tartalomra, a gondolatra helyezte, s nem sokat foglalkozott a versformával és a
tiszta rímeléssel. Igaz, mindez még megfelelő értékelésre vár, de már elmondhatjuk,
hogy szlovákul számos verses mű kitűnő fordítása olvasható, amelyek közé besorolnám Madách Az ember tragédiájának legutóbbi kiadását is. (E klasszikus drámát három fordításban olvashatjuk.) Sajnos, ma ehhez a gazdag hagyományhoz,
csak Vojtech Kondrót kötődik.
A Szlovákia kiadóiban végrehajtott átszervezés után a magyar prózaírók művei
is egyre gyakrabban bekerültek a kiadói tervekbe, összhangban azzal az általános
tendenciával, hogy „a legszélesebb tömegek számára tegyük hozzáférhetővé mindazt
a legjobbat, amit a kultúra a múltban termett", elsősorban klasszikusok jelennek
meg. Ma több mint 30 Jókai-művet forgathatunk, a legszlovákabb magyar író, Mikszáth Kálmán műveiből közel húszat, és Móricz robusztus epikájából is vagy tíz
regényt. Érdemes talán megemlíteni, hogy a magyar irodalom klasszikusainak kiadásában komoly érdemei vannak Ludo Zúbeknak. Gondosan válogatta és még
gondosabban szerkesztette a kiadásra, fordításra szánt műveket, s így a magyar
irodalom kiadásának céltudatos, első intenzív korszakából, az ötvenes évekből származó művek többsége ma is friss, jól olvasható. Példaként említhetem Mikszáth
Különös házasságának fordítását, E. Bohun munkáját. A régebbi fordítások problémája igen bonyolult. Nem lehet sem egykönnyen elvetni, sem korszerűsíteni őket.
Itt az elméletnek kellene színt vallania. Bizonyára sokat tanulhatnának az ú j fordítónemzedékek. Állításomat Bohumil Mathesius tekintélyével támasztom alá, aki
azt állította, hogy a fordítónak kötelessége ismerni mindent, felhasználni mindent,
amit addig megalkottak.
I. N.: Hogyan jelennek meg a magyar irodalom alkotásai a mi kiadói terveinkben, összevetve az említett időszakokkal?

K. W.: A Magyar Népköztársaság statisztikai adatai szerint az utóbbi években
állandósult az évente kiadott szépirodalmi művek száma: 800 és 1000 között van.
Ha figyelembe vesszük, hogy a szlovák és a magyar jogvédő hivatal között
évente átlagban 20—30 szerződés jön létre — s itt a magyar szerzők szlovák megjelenéséről beszélek —, ez azt jelenti, hogy a szlovák olvasó minden harmincadik
magyar könyvet kapja meg. Ezek között az adatok között abszolút túlsúlyban v a n nak a prózai művek. S azt hiszem, hogy ez nem kis szám, mondhatnám: arányos.
Más kérdés, hogy mit tükröz ez a szám. Nemegyszer megtörtént, hogy magyar
kiadói partnereim csóválták a fejüket, mi mindent fordítunk szlovákra, amit ők
egyáltalán nem tartanak különösebben jelentősnek. Csakhogy a lefordított m ű egy
más irodalmi, nyelvi, sőt, társadalmi kontextusba lép be, s így a funkciója is más,
mint az eredeti közegben. Ezért az ilyen kifogásoknak nem tulajdonítok túl nagy
jelentőséget. Nincs értelme olyan szerzők műveit fordítani és kiadni, akikkel, amelyekkel csak a bibliográfiát bővítjük. Elvben nem értek egyet azzal a magatartással — s ez nem csupán a magyar irodalomra vonatkozik —, ha a szerkesztő csak
statisztikai okokból fordíttat egy-egy magyar művet. Minden lefordított műnek gazdagítania kell a hazai irodalmat, s jobb esetekben pótolni azt, amit nem kínál az
itthoni termés. S ebből a szempontból a magyar irodalom kínálata igen gazdag. Azt
hiszem, hogy főleg a hatvanas évek közepétől ezeket a lehetőségeket a szlovák kiadók többnyire ki is használják. Szlovák fordításban minden olyan prózai m ű megjelent, amely formai vagy tartalmi újdonságával valamilyen módon felkavarta az
irodalom vizét. Nem akarok általánosítani, de azt talán kimondhatom, hogy a szlovák kiadóknak (főleg a Smenának és a Tatrannak) az utóbbi időben sikerült lépést
tartania mindazzal, ami Magyarországon megjelent.
összefügg ez a fordítók számával is. Más a helyzet a magyar líra esetében: ezzel
a munkával rendszeresen csak egyetlen jeles költőnk, Vojtech Kondrót foglalkozik.
Ott ezek az adósságok gyarapodnak, növekednek, s nem tudom, mikor t u d j u k törleszteni, hiszen Magyarországon — Szlovákiához hasonlóan — egyre több a költő.
Természetesen a prózafordításban is vannak igen komoly adósságaink. Csakhogy
ebben az esetben a magyar irodalom távoli és közeli múltja felé kell fordulnunk.
A határvonalat talán Mikszáth Kálmán alkotja. Főleg azokra a szerzőkre gondolok,
akiket Magyarországon sem értékelnek eléggé, s akik ott álltak a modern magyar
próza bölcsőjénél a múlt század kilencvenes éveiben. Adósságunk továbbá a Nyugat
prózaíróinak, vagy „prózát — is — íróinak" megismertetése a szlovák olvasóval.
Említettem már, hogy nem ismerjük a magyar esszét. Ide kell sorolnom az irodalmi
szociográfiát is. Ebből a műfajból valóban csak töredékeket fordítottak szlovákra,
például Illyés Gyula írásait.
«Gondolom, nincs min töprengeni, munkával el vagyunk árasztva. Az a kérdés,
ki végezze el!
I. N.: Kultúránk, irodalmunk egyik égető kérdése a fordítások színvonala. Általában több az elégedetlenség, mint az elégedettség, sokat beszélünk az ú j fordítónemzedékről. Milyenek a kiadói tapasztalataid, milyen a helyzet a magyar szépirodalom fordításában?
K. W.: Több mint tíz éve dolgozom a kiadóban. Belülről látom tehát a kérdést.
Ezért merem azt mondani, hogy a kéziratok színvonala, melyek a szerkesztők asztalára kerülnek, sokkal jobb, összehasonlíthatatlanabbul jobb, mint a múltban volt.
Érvényes ez sok kezdő fiatal fordítóra is. De megpróbálom másképpen megmagyarázni: ha ma elküldenénk egy fordítói kéziratot a nyomdába anélkül, hogy a szerkesztő látta volna, nem lenne belőle olyan botrány, mint amilyen lett volna nem
egy köztiszteletben álló régebbi fordító esetében. Persze ezzel nem azt akarom állítani, hogy régebben kizárólag gyenge kéziratok érkeztek a kiadókba. Csak azt akarom mondani, hogy ma már a kiadókban (jelen esetben a Tatranban) nem „gyártjuk" a fordításokat. Csak elvétve beszélhetünk „utómunkálatokról". A megjelenő
műfordítások ma objektívabban tükrözik a szlovák műfordítók valódi tehetségét.
Természetesen az egyes nyelvterületeken a színvonal különböző. A leggyengébb
42

akkor, ha a fordított és kiadott műnek csak tájékoztató funkciója van. Meg kell
azonban jegyezni, hogy ilyen nyelvterület egyre kevesebb van.
Ami a magyar irodalmat illeti, azt hiszem, nem a leggyengébb terület, bár
olyan nyelv, melynek a szerkezete teljesen különbözik a szlovákétól. Figyelembe
kell azonban venni a hagyományokat, vagyis hogy régebben a magyar nyelv ismerete egészen természetes volt, ezen senki nem lepődött meg. Ma már lassan éppen
fordított a helyzet. S ez főleg a fiatalabbakra vonatkozik. Ezért a magyarból történő
fordítós jövőjét egyáltalán nem látom „rózsaszínűnek". Ezt igazolja az a tény is,
hogy a Szlovák Műfordítók Központja csaknem százzal több olyan műfordítót tart
számon, aki szlovákból magyarra fordít, mint aki magyarról szlovákra, holott a
Madách Könyvkiadó nem ad ki több szlovák művet magyarul, mint amennyi magyar mű valamennyi kiadóban évente szlovákul megjelenik. De ez a kérdés összefügg a szlovák hungarológiával, a szlovák (tehát nem csehszlovákiai magyar!) hungarológusok nevelésével. A műfordítások általános színvonalával való elégedetlenséget csak amolyan „sóhajtozásnak" tartom. Emögött mindig pénz rejtőzik. Mintha
pénz nélkül már nem is születhetne valóban jó fordítás. Mintha ez lenne a jó fordítás feltétele. Hiszen senkit sem köteleznek a fordításra!
I. N.: Befejezésül még egy obligát kérdés. Min dolgozol most, milyen terveid
vannak a közeljövőben?
K. W.: Bevallom, nem szívesen válaszolok az ilyen kérdésekre. Most különösen
nem, amikor úgy érzem, válaszút elé értem. Most vagyok negyvenéves. Csaknem
két évtizede élek az irodalomban és az irodalommal, és egy évtizede foglalkozom
műfordítással. Álltam könyvesbolt pultja mögött, dolgoztam irodalmi havilap és
kulturális hetilap szerkesztőségében, írtam könyvkritikákat, majd foglalkoztam
könyvpropagandával, biztosítottam a kiadó tevékenységének gazdasági feltételeit, s
e kiadóban az utóbbi években mindenekelőtt a kiadói tervek elvi kérdéseivel foglalkozom. Mindez nem sok, de nem is kevés. Talán éppen ezért örvendeztetett meg
a „fiatal" hatvanöt éves Blahoslav Hecko az ötlettel, hogy kezdjem el írni emlékirataimat, hiszen állandóan emberekkel találkoztam. Bár ez így igaz, de még nem
vagyok ilyen öreg, még akkor sem, ha azt már tudom, hogy egy nap csak 24 órából
áll, s hogy már nem lesz időm az összes jó könyvet elolvasni... De megvannak a
saját terveim. Végül is, az ember azzal, hogy tervez, optimizmusát árulja el. Én
magam mindig igyekeztem megőrizni optimizmusomat. Valahogy nem ízlik a nyugalom, ha semmi sem történik. Ezért szívesen hasznosítanám mindazt, amit megtanultam — mert mondjon bárki bármit, fordítani meg kell tanulni, nem elég a
tehetség meg a nyelvi feltételek együttese — fordításaim első bírálóitól, egyébként
tapasztalt fordítóktól, akik ahhoz a nemzedékhez tartoznak, mely talán a legtöbbet
tette a szlovák műfordítás-irodalomban: Elena Kriskovától, Eva Mikulovától és
Alfréd Engelmanntól, Marta Lesnától, Viera Handzovától és Viere Juriékovától.
Az íróasztalomon fekszik egy erdélyi magyar prózaíró, Bálint Tibor műve. Zokogó
majom című regénye az utóbbi évek legjobb magyar művei közé tartozik, ugyanakkor a szlovák olvasó számára „szűzföld", hiszen a romániai magyar irodalomról
szinte semmit nem tudunk. Mellé sorolnám a másik erdélyi magyart, Szilágyi Istvánt is, Kő hull apadó kútba című regényével. További szándékaimról valóban
csak feltételes módban beszélek, mert ember t e r v e z . . . Szívesen megmérkőznék a
Nyugat nagy prózaíróival, akiknek centenáriumait a nyolcvanas években ünnepli
majd a magyar irodalomtörténet (Babits Mihály, Kosztolányi Dezső) és a szlovák
fordításirodalomból éppen az ő műveik hiányoznak.
Ügy gondolom, hogy szó szerint erkölcsi kötelességünk odafigyelni a Csehszlovákiában élő magyar írókra. Alkotásaik a mi társadalmi tudatunknak is részei, de
a szlovák irodalmi köztudatban valahogyan nincs helyük. Ennek meg kellene változnia. Főleg nemzedéktársaimat, Grendel Lajost, Bereck Józsefet és Kovács Magdát
figyelem. Átütő prózaírói tehetségek, akiknek a munkái legalábbis állják az összevetést szlovák nemzedéktársaik legjobb műveivel.
Ilyen terveim mellett sem vesztem szem elől a nagyon távoli tervemet. Talán
egyszer eljön majd az idő, hogy kikerekítsem saját „magyar irodalomtörténetemet"
43

egy novellaantológia formájában, mely a 19. század végétől, Mikszáth realizmusától
a Nyugat úgynevezett negyedik nemzedékéig mutatná be a magyar novellairodalmat.
E kötetben helyet kapnának a Szlovákiában többnyíre ismeretlen szerzők, Csáth
Géza, Lövik Károly, Pap Károly, Cholnoky Viktor és mások. Mert nemcsak a líra
és a regény van a magyar irodalom „napos oldalán", hanem a novella, elbeszélés is.
Minden fordítónak hazai forrásokból is kellene táplálkoznia. Julius Lenko költészetén töprengek, főleg szürrealista korszakának versein. Az eredménynek egy
monográfiában kellene megmutatkoznia.
Fordította: BÁBA IVÁN

SZOVJETUNIÓ

Interjú Oleg Konsztantyinovics Rosszijánovval
A BESZÉLGETÉST CS. VARGA ISTVÁN KÉSZÍTETTE
CS. VARGA ISTVÁN: Oleg Konsztantyinovics Rosszijánov szovjet hungarológus,
a moszkvai A. M. Gorkij Világirodalmi Intézet tudományos főmunkatársa, a Nemzetközi Magyar Filológiai Társaság elnökségének tagja. Három évtizedes, eredményes
munkáját minősíti, hogy 1980 decemberében A realizmus a magyar irodalomban a
19—20. század fordulóján című akadémiai disszertációjával elnyerte a Szovjet Tudományos Akadémia nagydoktori fokozatát. 1961-ben jelent meg A magyar irodalom
1917 után című korszakáttekintő monográfiája, amely későbbi munkásságát, kutatási
feladatainak nagyságrendjét is jelzi. Kedvező sajtóvisszhangot, kritikai fogadtatást
kapott az Ady Endre (tragédia és romantika) című monográfiája, amely 1967-ben
látott napvilágot. Utolsó önálló könyve, A realizmus az új magyar prózában a 20.
század 60-as és 70-es éveiben, 1979-ben jelent meg a moszkvai Nauka Kiadónál.
Rosszijánovnak az eddigi, a magyar irodalomnak szentelt műveit olvasva Németh
László jut eszembe, aki az „orosz irodalom varázskövéről" beszél, amely már fiatalon megfogta, vonzotta és élete végéig nem engedte el. Oleg Rosszijánov életében —
a tájékozódás és tájékoztatás vállalt feladatán túl — volt-e valami hasonló „varázskő", amely a magyar irodalomhoz vonzotta és mindmáig nem ereszti el?
OLEG ROSSZIJÁNOV: Ami a „varázslatot" illeti: a legnotóriusabb varázsló
maga az élet — összes kövével, füvével és hegyeivel, ereinek erejével. Mert az élet
hozta úgy, hogy orosznak születtem és így nőttem fel — sőt nagyorosznak (kiemelés, amellyel csupán azt szeretném jelezni, hogy valóban nagy az oroszok kultúrája,
irodalma — és nagy őszinte érdeklődésük is, majdnem „vérbeli" a tiszteletük, fogékonyságuk más kultúrák iránt). Mert az élet, orosz nemzeti-történelmi voltom a
kiindulópont, hogy irodalomban, irodalmakban kezdtem a valóság kérdéseire válaszokat keresni — az oroszban, és már fiatal koromban, a nyugatiakban. És megint
az élet, a történelem belesodort a háborúba és összehozott, nagyon is reálisan, a
németekkel, más népekkel, köztük a magyarokkal is. Kevésbé volt kedves, de nagyon is emlékezetes ez az élmény, amely később meghatározta, hogy német szakos
legyek, és aspiránsként a magyar irodalommal is kezdtem foglalkozni. Mindebből
láthatja már, hogy szétválaszthatatlan számomra az irodalom, tudomány és humánum, hiszen mindez a „véletlen" egyben szükségszerűség is volt az életemben.
Minden „varázskő" egyben próbakő tehát — és ez fordítva is érvényes. így volt ez
körülbelül a magyar irodalomhoz való kapcsolatommal is. Mert a magyar irodalom
is részese a mai kemény történelmi megpróbáltatásoknak, amelyek egyúttal (szeret44

ném remélni!) szükséges megújhodásunk, emberiesülésünk újabb korszaka is. És ha
már egyszer találkoztunk, a magyarok és é n . . . , miért ne vonzana sorsuk, történelmük!? Az irodalmuk!? Éppen azáltal vonzó: hogy mélyenérző bajnoka és részese
az említett megújhodásnak és igazságkeresésnek, korunk közös „tragédiájá"-nak és
,,romantikájá"-nak — ide vonva Ady-monográfiám alcímét. Ebben áll számomra
bűvereje. "Viszont felmerül mindjárt az én „bűverőm" — a közvetítés, a tájékoztatás és népszerűsítés problémája is: hogy mennyire sikerül egy kutatónak az adott
irodalom belső értékeit saját közönsége előtt meggyőzően, megkapóan feltárni, azokat minden komoly veszteség nélkül neki megmutatni, átadni. S itt kötelességemnek tartom, a szívélyes bemutatást köszönve, megjegyezni, hogy az első könyvecském, például távolról sem kifogástalan. Egynéhány közvetlenebb impressziókban jó
is talán, de némely elvontabb vonatkozásban gyengébb, hiányos még. És — önálló
köteteimről lévén szó — kismonográfiákat Zalka Mátéról (1964) és Hidas Antalról
(1970) írtam még. Nem mindennapi emberi-művészi sorsuk érdekelt. Mintha visszatükröződött volna benne is valami modern, sokszor tragikus történelmi „nyelvzavar", amely azonban — a bábelivel ellentétben! — nemcsak hátrányokkal jár (a
mai kultúrák, irodalmak kölcsönhatására gondolok).
CS. V. I.: Munkásságának középpontjában Ady áll. Ady-kutatásának eredőjét
látom az 1956-ban megjelent tanulmányában, amelynek címe: A magyar
irodalom
és Ady Endre munkássága. Innét ágaznak el a kutatási irányok, ide kapcsolódnak a
későbbi tevékenység terrénumai. A teljességről lemondva, csak az Adyval kapcsolatos legfontosabb tanulmányokat sorolom: Ady Endre és az 1905-ös orosz forradalom
(1959); A szocialista eszmény keresése Ady és európai kortársainak
költészetében.
(A. szocializmus eszméi és az irodalmi fejlődés a XIX—XX. század fordulóján című
könyvben, Moszkva, Nauka Kiadó, 1977.) Ennek a tanulmánynak a summázata Varsóban lengyelül is megjelent: A szocialista eszmény keresése Ady
költészetében
(Endre Ady. Esseji i studia, 1978.). Az orosz nyelvű Ady-monográfia és a -tanulmányok mellett magyarul is olvasható az Ady Endre fejlődése és az orosz irodalom
(Tanulmányok a magyar—orosz kapcsolatok köréből. II. k. Bp., 1961). A sokarcú
isten: keresése és tagadása Ady istenes verseiben (ItK. 1968. 2. sz.) A szerelem filozófiája (Kortárs, 1971. 9. sz.) Ezekből a tanulmányokból kirajzolódik Oleg Rosszijánov irodalomtörténészi munkásságának központi vonulata. Ide kapcsolódik kérdésem
is: mit jelentett az ö n számára az Ady-művel, -örökséggel való foglalkozás?
O. R.: Ady költő volt, ráadásul lírai; tehát a legemberibb ember (és a „legköltőibb" költő) számomra, kulcsalakja az akkori magyar nemzeti és irodalmi megújhodásnak. „Sokat sírtam" — bevallotta egyszer („A mentő Glória" című versben).
És annál többet lángolt, mint máshelyütt írta („míg gyűlölök, vagyok és élek";
„A vörös nap"). Ez a két véglet — szenvedés és az ebben való lázadás — Ady lelkületének valóságos kettős sarkpontja^ a lelkületének, mely egyszersmind egész átmeneti, forradalom előtti korának is lelkülete volt és máig sem hagyhat egykedvűnek senkit. Művei valami egyáltalán nemcsak „helyi érdekű" utat törtek a magyar
irodalomban, engem is közelebb hozva a „magyar sors" legsúlyosabb kérdéseihez,
amelyekkel telis-tele volt a lelke.
Cs. V. I.: Ha Ady jelentőségére gondolok, az jut eszembe, hogy bizonyos fokig
hasonló irányszabó őse, meghatározó alakja — a távoli párhuzam és a lényegi eltérések ellenére — a 20. századi magyar irodalomnak, mint Puskin a 19. századi
orosz irodalmi fejlődésnek. Puskin műve „tenger" (Belinszkij), amelyben az orosz
irodalom a helyi szükségleteken túl az egész emberiséghez képes szólni. Egy nagy
költői szintézisben egyesíti az orosz irodalom korábbi törekvéseit és kijelöli útjait,
vonulatait. Németh László ezért nevezi Puskint „irodalomalapítónak", akinek a művében kirajzolódó „növéstervet" Lermontov, Gogol, Dosztojevszkij, Tolsztoj valósítja
meg, a lerakott alapokra ráépíti a remekművek emeletsorait. A történelem jégverése elpusztította a magyar irodalomnak a Petőfiben ígérkező lehetőségét a hasonló irodalomalapításra... Adynak és a Nyugat íróinak azonban, ha késve is, de
sikerült a 20. század elején az újraalapozás. Hogyan látja Ady szerepét és örökségének folytatását?
45

O. R.: Bizonyára Ady univerzalitására gondol, Puskinnal rokonítva őt. Ebben
valóban rokonok. Csakhogy Ady tengere, „óceánja" viharosabb talán — az ú j a b b ,
a maibb „légköri" viszonyoknak megfelelően. Az európai forradalmak és ellenforradalmak villámló-komor előestéjén inkább az igazi, az ú j Petőfi volt ő, aki kereste,
hirdette és siettette a nyomorúság leküzdését, az ember és a művészet föltámadását:
a szociális harmóniát, végig, kérlelhetetlenül. Az ő „petőfisége" — a nemzeti és a
szociális lét, érzés, gondolat szerves egysége műveiben valami új, végcsengésben
szocialista „világszabadsági" elv alapján: ez az, ami döntő volt, szerintem, mind a
modern magyar irodalom század eleji „alapításá"-ban, mind annak későbbi folytatásában is. Itt, ebben a folytatásban József Attila, a magyar proletárirodalom és a
„népi írók" — egyaránt az ő nyomában haladtak.
CS. V. I.: Az Ady-kutatáshoz kapott-e, és ha igen, akkor milyen segítséget
kapott a magyar Ady-kutatóktól?
O. R.: Ady-kutatásaimhoz Adytól kaptam a legtöbbet. De kortársai is Révész
Bélától Bölöni Györgyig voltak természetes fegyverbarátaim. És megértő segítőtársam mind, aki csak hallotta, hogy Adyval foglalkozom, aki írt róla akkor (mint,
mondjuk, Varga József vagy Vezér Erzsébet) — vagy egyszerűen csak könyvtárban
dolgozott. Saját szememmel-szívemmel, emberi lényemmel meggyőződtem arról,
hogy mennyit, de mennyit jelentett Magyarországon ez a költő, akiben minden
egész eltörött és aki újjá próbálta teremteni azt, férfiasan.
CS. V. I.: Jelképesnek érzem, hogy az első jelentős Ady-tanulmánya után, m á r
1958-ban Móricz Zsigmond válogatott müveihez írt bevezető tanulmányt. A nemzeti
hagyományok és a szocialista realizmus genezise (M., 1965) című könyvben nemcsak
A Magyar Tanácsköztársaság irodalma című tanulmányával szerepel, hanem a Móricz Zsigmond alkotói útja és a magyar kritikai realizmus néhány kérdése cíművel
is. Móricz centenáriumán az Inosztrannaja Lityeraturában
(1979. 6. sz.) jelent meg
szép írása a fájdalmat kidaloló, művekben megörökítő Móriczról. Hogyan l á t j a és
értékeli Móricz Zsigmond szerepét a magyar prózafejlődésben, és hol jelölné ki a
helyét a kortárs közép-kelet-európai írók csillagképében?
O. R.: Magam Móriczban valami jelképeset látok, életművében, írói ú t j á b a n .
Mintha szerető öccse lenne Ady Endrének, lelki-szellemi testvére a magyar prózában. És közép-európai testvére ő a nagy francia és orosz realistáknak. Maupassant-i
és csehovi—tolsztoji példára, hagyományra építhetett, mert hasonlót látott, keresett.
Európai, határon túli elismerésre számíthat ezért Móricz is, mert nemcsak a „hely"
(egzotikum) valódi tárgya és alanya művészetének, hanem az idő is. Az az idő-,
amely mintha megállt volna, „eltűntnek" látszott egész Európában, de Kelet-Európában különösen, úgy a régi Magyarországon is. És nagy emberi feladattá érett ez
a „megállott" történelmi óra elszánt felhúzása. Éppen ezen fáradozott Móricz Adyval és másokkal együtt; ezáltal „fényes" az,egész közép-európai írói „csillagrendszer" is — Móricztól vagy Sadoveanutól kezdve (realisztikus prózáról szólva)
Krlezáig.
CS. V. I.: Napjainkban az összehasonlító irodalmi vizsgálódások jelentősége
ugrásszerűen megnőtt. A kis népek — mi magyarok is — különös gonddal t a r t j u k
számon, hogy mit kaptunk a nyugati irodalmaktól. Ennél a leltárszerű számbavételnél is fontosabb azonban, hogy az „átvétel", „hatás" és „inspiráció" során mit a d tunk hozzá mindahhoz, amit kaptunk. Blok, Belij, Brjuszov is sokat köszönhet a
világirodalomnak, mégis az a döntő, hogy idegen hatásokat, inspirációkat egyénien
adaptálva bizonyították értékteremtő tehetségüket, és megmaradtak nemzeti költőnek. Amint az orosz szimbolizmusnak elébe dolgozott Tyutcsev vagy Fofanov és
K. Szlucsevszkij, úgy vezet Vajda, Reviczky, Komjáthy művészete Ady szimbolizmusának kapujába. Hitem szerint nemcsak az orosz szimbolizmus, hanem Ady
szimbolizmusa is többet köszönhet a nemzeti forrásoknak, elődöknek és kortársaknak, a forradalomba menetelő korvalóságnak, mint a francia szimbolistáknak. Miként látja mindezt Oleg Rosszijánov, aki A művész és forradalom. Alekszandr
Blok
és Ady Endre címen tanulmányt írt (Literatura, 1979. 2—3. sz.) a századelő keleteurópai szimbolizmusának két költőgéniuszáról?
46

O. R.: Egy tanulmányra, könyvre való téma ez! Én csak néhány fontosabb mozzanatra mernék itt rámutatni, azokat mintegy aláhúzva. Először is: egységes volt
akkor már az európai irodalmi fejlődés minden eltérés ellenére (és eltérésekkel
együtt, azokat beolvasztva és újra produkálva). Ebben áll minden irodalmi kölcsönösség döntő előfeltétele és reális alapja. Körülbelül úgy, ilyen szellemben írtam
minderről Ady-monográfiámban is. Közismert, hogy Ady első párizsi útját például
Baudelaire, Verlaine, Rimbaud bűvöletében tette meg. És a baudelaire-i „démon"
értelmezése szerint a rossz valamifajta áttételes jelölése, mely már „ab ovo", csírájában megmérgezi szépen-lassan az életet — s melyet mi, az élet gyermekei, magunkban hordunk akarva-akaratlanul. Itt van valahol az igazi kulcsa az „elátkozott" francia költők Adyra tett „hatásának" — hogy egyformán érzékelték a társadalmi bajokat, a tragikumot, melyet egyaránt táplált a nyugat-európai polgári és a
magyar feudális-polgári alap és atmoszféra. „Hatás" t e h á t ? . . . lehetséges. De csak
annyiban, amennyiben önállóan érzékelte a valóság általános, objektív ellentmondásait. Hatás is, de nem alárendeltség, hanem találkozás, segítség, felszabadítás —
és átértelmezés, egyúttal: „folytatás". Ilyenképpen találkozott Blokkal is, habár
ismeretlenül, a mi olvasói berkeinkben csak eszmék és eszmények örökkévalóságában. Azzal a Blokkal, akit (akárcsak Adyt) tovább vitt iszonya és gyűlölete, a „fekete izzása" (Ady szavával élve) az „átkozott" költőknél — a fehér erkölcsi, politikai izzásig és egészen a forradalomig. Ebből már az általánosabb esztétikai-művészeti jelentősége látható a magyar és az orosz szimbolizmusnak. Tőle is, a szimbolizmustól, átvehette egyebek közt a realizmus a nagyon is aktív ember- és társadalomformáló igényt. Sajátos korrelatív, egymást kiegészítő viszony alakult ki
Kelet-Európában közte és a szimbolizmus közt.
CS. V. I.: A különböző feladatvállalások is tudatos és szisztematikus életműépítésről, organikus tevékenységről tanúskodnak. Munkásságának tengelye a realizmus, a szocialista realizmus előzményei, kialakulása és fejlődése. A prózafejlődés
tárgykörébe illeszkedik a Két választás Magyarországon (M„ 1965) címen kiadott orosz
nyelvű Mikszáth-könyvhöz készített utószava, Jókai Egy magyar nóbobjának bevezető tanulmánya (M„ 1976) és Kaffka Margit Színek és évek című regényének (M„
1979) előszava is. Ezt a vonulatot folytatja A magyar irodalom könyvtára sorozatban
Oleg Rosszijánov gondozásában, válogatásában és bevezető tanulmányával megjelent
könyv, a Veres Péter válogatott művei. Veres Péterről Déry Tibor így írt: „jelenlétét mindig úgy. őriztem emlékezetemben, mint nemzeti vagyonunk egyik nagy
tételét"; Németh László pedig így vallott róla: „Ember ő, aki a legszebb magyar
karrierben sem veszítette el lába alól a földet, s a gerincet testében." Veres Péter
portréját az alakfelidézés, a személyes találkozások révén karakteresen és bensőségesen tudta megrajzolni. Milyen ismeretség fűzte ö n t Veres Péterhez, hogyan értékeli az életművét, a szocialista gondolat magyarországi fejlődéstörténetében betöltött
szerepét?
O. R.: Veres Péterrel személyesen, sajnos, néhányszor találkoztam csak. De m ű veiben annál sűrűbben, meg- és meggyőződve arról, hogy mennyire derék, nyíltszívű és tiszta ember volt. Erős egyéniség volt, de a szó legnemesebb értelmében:
senkit nem akart soha saját kaptafára húzni — elég ritka erény! Mindig beleadunk
alkotásainkba legjobb énünkből valamit; talán ott meg is marad a legtöbbje.
A munka becsülete és az egyszerű dolgozó ember megbecsülése, az igazságkeresés
és közösségi szellem, a tényekhez hű, éles művészi látás — mindez Veres Péter
legjobb „én"-jéből fakadt és feltétlenül megmarad műveiben, mint a magyar szocialista irodalom igazi, természetes hagyománya és értéke.
CS. V. I.: A realizmus az új magyar prózában a 20. század 60-as és 70-es éveiben című könyve mindenféle merevség és szűkítő szándék ellenében íródott. Elemzi
a kisemberekre is kiterjeszthető hősfogalom létjogosultságát, a szerzői jelenlét szerepét (a groteszktől az „intellektualitásig"), figyel a nagyobb prózai formák lehetőségeire és főképpen a más irodalmakkal való belső párhuzamokra, valós analógiákra.
Kiindulópontja: a szocialista realizmus nagy demokratikus örökség letéteményese.
/

47

Alkotó továbbfejlesztése, folytatása a haladó szellemű művészi, erkölcsi stb. előzmények újító átformálását igényli a szocialista realizmus gazdagítása céljából.
Könyvének jelentőségét önértékén túl hatásában lehet lemérni. Kétségtelen, hogy
elmélyíti és árnyalja a realizmus fejlődéséről és a 60-as—70-es évek magyar irodalmáról kialakított képet. Az pedig külön nyereség, ha a könyv némely megállapítása a vitathatóság, továbbgondolás révén pezsdítő eszmecseréknek a kiindulópontjává válik. Mi volt könyvének kitűzött célja, milyen lényeges dolgokra a k a r t r á mutatni ?
O. R.: Valóban bosszant mindenfajta elméleti szűkkeblűség. Ellene is íródott a
könyvem. A realizmust mint folyamatot igyekeztem elsősorban felfogni, m e r t szemünk láttára fejlődik, változik is. Vessük csak össze a „Prométeusz rejtély"-t a
„Balogh család történeté"-vel vagy Déry „Felelet"-ével. A kései Nagy Lászlót a
koraival stb. Kellett (kell most is) az úgynevezett „pozitív hős". Csakhogy a hősnek
•és a „nem" hősnek, a nagy embernek és a „kisembernek" közös nevezője van. Erről
pedig gyakran elfeledkeztek. „Nihil humánum a me alienum puto" — emlékszik az
ismert latin közmondásra? Azaz, hogy egy nagy ember mindig egy „kisebbet" is
hord magában. És fordítva. Ha másképp volna, ha nem lennénk, úgy mondjam,
„költők" mi is mindnyájan, nem volna olvasótábora a költészetnek, de minden megértés is megszűnt volna egyáltalán. Nos, erre akartam én emlékeztetni és r á m u t a t n i :
a szocialista és a demokratikus hagyományok, a „hősi" és a mindennapi, a tényirodalom és a magas „intellektualitás", a mindennemű lírai és szellemi — nem
•szubjektivizmus, hanem szubjektivitás
— egymásrautaltságára és szoros kapcsolatára. Mert szorosabb lesz véleményem szerint a mai realizmusban — és éppen a
mindennapiság növekvő erkölcsi-esztétikai szerepe révén. És egyúttal a növekvő
írói szuverenitás folytán, amelyben az aktív erkölcsi magatartás megnyilvánul. Belátásom szerint itt kell keresni a magyar irodalom fejlődési irányát, vonalát, amely
igenis, sok párhuzamosságot mutat más — lengyel, bolgár, szovjet — irodalmakkal
az utolsó évtizedekben. És (talán) megszülendő, komplikált építésű, gazdagabb töltésű regényformákat is előlegezhet.
CS. V. I.: Az orosz nép, a szovjet népek és a magyar nép kapcsolatában 1945
történelem- és sorsalakító mérföldkő. A sokrétű szellemi kapcsolatok fontos részét
•alkotja az egyre bővülő irodalmi együttműködés. Oleg Rosszijánov ennek a gazdag
kapcsolatnak a század eleji pilléreit, alapköveit is feltárja Ady költészetében, A Magyar Tanácsköztársaság irodalma, M. Gorkij és a magyar irodalom című tanulmányaiban. Munkatársa A Nagy Októberi Forradalom és a magyar irodalom című
könyvnek, amely 1979-ben a moszkvai Nauka Kiadónál jelent meg. Hogyan értékeli
a Magyar Tanácsköztársaság történelmi, irodalmi jelentőségét?
O. R.: Mérföldkő volt az is sok viszonylatban. Az előző történelmi, irodalmi
fejlődésnek eredménye és a későbbi felemelkedés záloga és kezdete. Sok elhamarkodottság, leegyszerűsítés volt tudjuk, a „tizenkilences" n a i v s á g . . . sőt tévhit is. De
vegyen kezébe bárki közismert verses-prózai antológiákat, pillantson be az akkori
újságokba, a publicisztikába. Mennyi öröm, remény, lelkes készség. A kép m a j d n e m
olyan, mint negyvenöt után. Nagy elvárások és „büszke tettek" — kora, ideje volt
az is. Emléke ott élt eltörölhetetlenül a magyar irodalmi tudatban. Elég, h a Juhász
Gyula lelki tusájára, de Illyés Gyula emberi-költői fejlődésére is utalok itt.
CS. V. I.: Egyetemista koromban, leningrádi ösztöndíjasként tapasztalhattam
mindazt, amit Németh László az orosz nyelvről és kultúráról így fogalmazott: „Az
orosz nyelv gazdagsága nép és föld nagyságánál is többet köszönhet talán annak a
sajátos bonhómiának (vagy mondjuk: dobrodusotának), amellyel az orosz a nem
oroszt — az embert s a szót is — kezeli... Az orosz egészen nyugodtan használ
•olyan szavakat, mint a butterbrot, galstuh, lózung, elfogadja őket mint az élet tényeit, ugyanakkor a fölényes humor egy kis párakörét is ott felejti rajtuk. Ennek a
sajátos „vendégszeretetéének köszönheti, hogy egyszerre tud szinte eszperantó lenni,
amelyben mindenki százával találhatja az ismerős szavakat, ugyanakkor óriási,
rendíthetetlen nemzeti jellegéből kimozdíthatatlan nyelvtenger is." Hozzátehetjük,
48

hogy a dobrodusota nem létező szó az orosz nyelvben, csupán a kísérletező Németh
László kedves nyelvi leleménye, aki példás szeretettel, igazi dobrodusijéve 1 (jólelkűséggel, jóérzéssel) közeledett az orosz nyelvhez, mint világnyelvhez, a szocialista
tábor nemzetközi nyelvéhez és az orosz klasszikusok folyton megújuló hatalmas
örökségéhez. Németh igazát látom megvalósulni többek közt a szovjet könyvkiadás,
műfordítás, összehasonlító irodalomtudomány eredményeiben is. Megállapítását bizonyítja az orosz, ukrán, észt, grúz stb. hungarológusok jogos elismerést kiváltó
munkássága. Hogyan látja Ön személy szerint a szovjet hungarológia helyzetét, feladatait, eredményeit?
O. R.: Németh Lászlóra is érvényes különben — és mindenkire, azt hiszem, akinek csak valami köze van a kultúrához, én sem vagyok kivétel tehát: mindig örömömre szolgál egy-egy hungarológusunk teljesítménye, legyen az újabb fordítás, cikk
vagy alapos tanulmány. Mert hiába, mi, hungarológusok, már eleve „lokálpatrióták" is
vagyunk, „tiszteletbeli magyarok", ismert tréfás-kedves címzés szerint. Hogyne lelkesítene szívügyünk, a szakmánk. De kevés csak lelkesedni. Többet tudni egymásról itt, a
Szovjetunióban is, eddigi tapasztalatunkat cserélni, egymásnak átadni, további összehozó, összefogó, összekovácsoló célokat kitűzni: ez lenne a soron levő feladat. „Szovjetunió tiszteletbeli magyarjai, egyesüljetek!" — ez lenne a jelszavunk. Tehát nemcsak az érzelem („jólelkűség") dolga ez már, hanem tudományunk létérdeke, a
tudományos koordinálás nagyon is tudatos folytatása, ránk háruló követelése.
CS. V. I.: ö n írta A magyar irodalom című fejezetet A XIX. század vége és a
XX. század eleje külföldi irodalmának története című egyetemi tankönyvben (M.,
1978) és a Nagy Szovjet Enciklopédia 4. kötetében is. Munkássága a szellemi hídépítés fontos része a szovjet és a magyar irodalom között. Az elvégzett feladatokból
is látni, hogy legtöbbször a nehéz, igen komoly nyelvi, irodalomtörténeti és eszmetörténeti tudást igénylő munkákat vállalja. Munkásságában érezni az értékeket tudatosító, felmutató, folyton kutató és az eredmények ellenére önmagával örökké
elégedetlen, önmagához szigorú irodalomtudós etikai igényességét, amely nemes alázatot követel a feladat, a mű, az alkotó iránt és sorssá változtatja a szolgálattevő
értelmiségi hivatást. Könyveit, munkáit ezért várjuk mindig kíváncsi érdeklődéssel,
és végezetül ezért kérdezem további terveiről, feladatairól.
O. R.: Miről álmodozom tehát. Megvallom: (akadémiai — Cs. V. I.) doktori
disszertációmnak igazi életet adni, minél előbb könyv alakban megjelentetni. És
mégint írni, jobban és szebben, a magyar irodalomról, alakjairól és problémáiról.
Nem szeretnék én csak valami fantáziátlan filosz lenni, nem lelkesít a száraz, „professzori" tudományosság. Romantikusabb fordítási munka vonz és hívogat. Lefordítottam máris egyet-mást a klasszikus magyar irodalomból. Most nemrégen befejeztem Kertész Ákos „Aki mer, az nyer" című nyersen mai kisregényének a fordítását,
hogy ne legyek „egyhangú". És megint klasszikusokra gondolok, esetleg verses fordításokra is. Jókaiból, Krúdyból, Weöres Sándorból ízlelgetek. És mindenképpen
újabb válogatást tervezek a mai magyar költészetből (az előző antológia 73-ban
jelent meg, Szabolcsi Miklóssal állítottuk össze). Csak semmi egyoldalúság! Több
elevenség, változatosság. Sokféleség. Több alkotókedv! Ez a „sorsom", a sorsunk,
közös feladatunk-hivatásunk: a munkánk. Áldozatos is, hiszen „más kiút" nincsen;
kimerítő is lehet — mert kimeríthetetlen. De egyben felemelő-megfiatalító is! Szívből ajánlanám mindenkinek.
CS. V. I.: Időközben Oleg Rosszijánovnak magyarul is megjelent egy tanulmánykötete az Európa Kiadó Modern Könyvtár sorozatában. Az első hungarológiai kongresszus idején napvilágot látott magyar nyelvű Rosszijánov-könyv címe: „A világ
újraépül..."
Az interjút megköszönve kívánunk Oleg Konsztantyinovics Rosszijánov
„hídépítő" irodalomtudósi munkásságához sok erőt és további szép sikereket.

4 Tiszatáj

49

A z elvont moralitás kritikája
VLAGYIMIR TYENDRJAKOV: LESZÁMOLÁS
„Harcolj a gonoszsággal..."! „Ne várd, hogy helyetted más bánjon el vele!" —
mindenekelőtt erre tanította a gyerekeket Arkagyij Kirillovics Pamjatnov, a derék
irodalomtanár. Arra, hogy soha, semmilyen körülmények között se alkudjanak meg
a rosszal, mert csak így válhatnak tisztességes és boldog emberekké. S fogékony
lelkű tanítványa, Kolja Korjakin kilencedik osztályos tanuló — épp ezen imperatívuszok szellemében — megölte édesapját. Előre megfontoltan, a morális igazságszolgáltatás pátoszával. Ama meggyőződés jegyében, hogy az élet — az elemi erkölcs
— parancsát teljesíti, amikor könyörtelenül végez iszákos, garázda, a családnak
valóban tengernyi szenvedést okozó apjával. De a tényen ez sem változtathat: kegyetlen gyilkosság történt, a morális tanítás — úgy tűnik — szörnyű bűn, jóvátehetetlen tragédia forrása lett. A regény egyik vonulatában a középponti alakok
ezt a félelmetes antinómiát élik át, gyötrő vívódásokban jutva el a megoldáshoz,
a föltoluló kérdésekre adott katartikus erejű válaszokhoz.
„Harcolj a gonoszsággal..."! — e követelmény mélyen humánus tartalma: evidencia. Tyendrjakov műve azonban arra figyelmeztet, hogy az ilyen végletesen elvont erkölcsi normák csak közvetítésekkel irányíthatják a konkrét egyének konkrét
választásait és tetteit, mert általuk — absztrakt jellegük folytán — még nem lehet
különbséget tenni az élet ezerarcú, alapvetően eltérő minőségű konfliktushelyzetei
között. Ezek az ideák önmagukban — tehát a konkrét helyzetek különös meghatározottságainak, a morál erkölcsi kontrolljának kiiktatásával — szinte tetszőleges
cselekvésmódokhoz vezethetnek. A fiú így valóban az eszmény (és önnön moralitása)
szellemében ölte meg apját, hiszen az elvont követelmény nem zárja — eleve nem
zárhatja — ki a szélsőséges akció választásának esélyét. Az elv és a tett az általánosság e szférájában még harmóniába illeszkedhet. Kolja vétkessége abból ered,
hogy teljességgel figyelmen kívül hagyta konfliktusának, helyzetének sajátosságait,
a morál nevében emiatt súlyosan megsértette az erkölcsösség érvényes és h u m á n u s
normáit, az alapvetően tisztességes szándék — a gonoszság elleni küzdés — rosszul
választott, a szituáció emberi alkatával összeférhetetlen cselekvési formában objektiválódott Mert a morális eszmény és az erkölcsösség harmóniájának megőrzésére
itt reális lehetőségek sora kínálkozott volna. A fiú erkölcsi — s persze: jogi — vétkessége ezért nem lehet kétséges. Tette semmiképp sem igazságszolgáltatás: tragikus
tévedésből fakadó súlyos b ű n . . .
De ezért erkölcsileg nemcsak ő felelős, hanem azok is, akik a differenciálatlan
morális eszmények bármi áron való követésére szólították. Erre döbben rá tanára,
amikor az elvont ideál és a gyilkosság diabolikus kapcsolatát felismeri. Arkagyij
Kirillovics a nagy irodalmi alkotások kimagasló hőseinek tetteiből vezette le diákjainak az ívelő erkölcsi eszményeket. S ebben még semmiféle tévedés sincs, hiszen
a literatúra — lényegéből fakadóan — magatartásformákat, emberi viszonyok m o delljeit is közvetíti. A komoly hiba abban rejlik, hogy a jelentékeny művekben
megelevenített végső határhelyzetek
mércéjét és alternatívatípusait emelte a gyerekek mindennapjainak
vezérlőjévé. A nagy forradalmárok, a kivételes — egy-egy
kor humánus lehetőségeinek csúcsait reprezentáló — emberek morálját kérte számon tőlük, az erkölcsös magatartás feltételeként. Végzetesen kimarad tehát a közvetítés: a társadalom konkrét erkölcsének világa, s a hangsúly így az elvont eszményekre és az én merőben szubjektív moralitására tevődik. Nem véletlen, hogy a
gyerekek ideálképét Andrej Zseljabov, a terrorista forradalmár, vagy az árulóvá
lett fiát hidegvérrel meggyilkoló kozák atamán, Tarasz Bulba testesíti meg. Mindennapi konfliktusaikban is ők alkotják a mércét, s ezért csak a szélsőségesen radikális
50

tetteket ítélik valódi cselekvésnek. S e mérce szerint minden más alternatíva már
megalkuvásnak tűnik. Kolja megalapozottan mondhatja tanárának: „Az utóbbi időben szüntelenül a maga szavai dörömböltek a fejemben: harcolj, harcolj, ne várj!
Én meg vártam, rongy embernek, puhánynak tartottam magam."
Arkagyij Kirillovics kétségtelenné váló felelősségét csak nyomatékosítja, hogy osztálytársai Kolját nem egy tragédia okozójának és áldozatának, hanem rendíthetetlen
hősnek tekintik, aki bátran követte eszményei sugallatát. Amikor a fiúval — tettével — közösséget vállalnak, saját nosztalgiáikat is megfogalmazzák, már-már egyenlőségjelet téve a forradalmárok akciói és Kolja cselekedete közé. Borzongató helyzet
tárul elénk: az iskolapadokban magános hősjelöltek ülnek, akik a múltbeli forradalmárok, ultraradikális magatartású héroszok tetteit szeretnék megismételni —
tizenéves mindennapjaikban. Elveikkel szemben a tanár ellenérvei hatástalanoknak
bizonyulnak: a hősiesség — a végletesség — bűvöletében élő fiatalok számára a hétköznapi konfliktusok adekvát — ám szükségképp kevésbé látványos — megoldásának változatai nem vonzóak, nem példaszerűek. A téves, végzetesen egyoldalú és
ahistorikus értelmezésű eszményekre alapozott nevelés tehát veszedelmesen megbosszulja magát: elszakítja a gyerekeket saját valóságuktól, rendkívül megnehezíti
számukra a konkrét lehetőségek és feladatok hiteles felismerését. Az eredmény és a
jóhiszeműen kitűzött cél között éles ellentét feszül: az elvont morális eszmények
vállalása itt csak rezignációt vagy fanatikus türelmetlenséget szülhet. Vagyis: boldogtalanságot — olyan szenvedést, mely feltétlenül elkerülhető lett volna. A kényszerhelyzetben levő Arkagyij Kirillovics ezért választja a leleplezés-meggyőzés lehető
legradikálisabb ú t j á t : a bírósági tárgyaláson kíván szót kérni — tanúként, de csak
önmagát, korábbi pedagógiai elveit vádolva.
Kolját még szerelme, az érzékeny lelkű, melegszívű Szonya is az erkölcsösség
hőseként ünnepli, a regények világát idéző kivételes embernek ítéli, akire maradéktalanul büszke lehet. De a fiú már tudván tudja: megbocsáthatatlan bűnt követett
el, mely nyugodni többé sohasem engedi. A gyilkosság után szinte azonnal világossá
válik számára: apja nem a Gonoszság megtestesítője, akivel szemrebbenés nélkül le
kell számolni. Nem az absztrakt erkölcsi negativitás végletes képviselője, hanem
szerencsétlen sorsú, meghasonlott ember, aki szenvedett vétkeitől, s akinek magatartásából a jóság gesztusai sem hiányoztak. Akit tehát nem lehet, nem szabad elvakultan gyűlölni. Az apa iránti elfojtott, de immár le nem tagadható szeretet kártyavárként omlasztja össze az elvont moralitás elveinek építményét. Képzeletében
Kolja apjával beszélget, őt v á r j a vissza. Ezzel igazolva: jóvátehetetlen dolog történt.
De ezzel tanúsítva a valósággal szembesített elvont ideálok vereségét is.
„Ártatlan kis vétkekből nőnek ki a nagy tragédiák" — a Korjakin család végzetes sorsát számos ember gyarlósága, mindennapi megalkuvása, erkölcsi botlása
szövi át, siettetve — szinte előkészítve — a tragikus fordulatot. Az egyik oldalon
tehát fokozatosan halmozódnak az önmagukban még jelentékteleneknek, megbocsáthatóaknak tűnő vétkek, melyek azonban elmélyítik, megálllthatatlanná gyorsítják az
apa széthullását, dehumanizálódását. A másikon — a fiú szemléletében és magatartásában — pedig egyre erősebbé válik a radikális cselekvésre sarkalló morális
fanatizmus. S a kettő közötti növekvő ellentét a gyilkosságban oldódik föl.
A végső tett hátterében így — közvetve vagy közvetlenül — ismerősök, barátok, rokonok nyilvánvaló erkölcsi vétkei is ott rejlenek, de csak a fiú kerül a vádlottak padjára. Az erkölcs és jog e szorongató ellentmondását éli át Szulimov főhadnagy, a nyomozást vezető rendőrtiszt. Az ő metamorfózisa a regény világának
egyik legmegrendítőbb — s feltétlenül példaérvényű — lelki-eszmélkedési folyamata.
Kezdetben csupán a bűnöst, az egyszerű, könnyen lezárható ügy leendő vádlottját
látja a fiúban. De később — megismerkedvén a gyilkosságot motiváló körülmények
teljességével — már nem pusztán a jogrendet védelmező hivatalnokként, hanem
részvétet érző, segíteni vágyó emberként is viszonyul Koljához. A világosnak tetsző
eset erkölcsi dilemmák sorát veti föl számára, végül lelkiismeret-furdalása támad, a
felelősség nyugtalanító, fölkavaró érzése alól ő sem vonhatja ki magát. S ezáltal
4*

51

más emberré lesz, akinek át kell értelmeznie hivatását — a mindenkiért számadással tartozunk jegyében.
Leszámolás: a cím a cselekmény kibontakozása során mindinkább kettős jelentésűvé válik, s kiemelt eszmei nyomatékot épp a közvetett szemantikai sík, az
absztrakt morális elvekkel (és veszedelmes egyeduralmukkal) való szakítás parancsa
szerez. A regény tehát — az összetett írói üzenet lényegét tekintve — a moralitás
és erkölcsösség lehetséges harmóniájának követelményét sugallja, ennek nevében
szólít a mások iránti felelősségvállalásra. Az árnyaltan ábrázolt jellemek, sorsok
öntörvényű mozgásával, a szereplők megélt gondolataival mindvégig összhangban,
sohasem didaktikusán. Az olvasó számára ezért növekedik katartikus hatásúvá a
mű végkonzekvenciája: „Mindannyian számadással tartozunk a f i ú é r t . . . "
BALOGH ERNŐ

KURUCZ D. ISTVÁN: A R A T Á S 81

52

A Kossuth-apokrif
CSERES TIBOR: ÉN, KOSSUTH LAJOS
Valamelyik bölcselkedő írásában Gárdonyi Géza tette föl a kérdést: szerethetünk-e, a szó igaz értelmében, régvolt embereket, olyanokat, akiket személyesen
nem ismerhettünk? A kegyeleten és tiszteleten túl szerethetjük-e István királyt,
Hunyadi Jánost vagy Mátyás királyt?
Már nem tudom, a terjedelmes Gárdonyi-életmű melyik kötetében bukkantam
erre a gondolatra. De megragadt bennem, s gyerekfővel a visszájára is forgattam:
vajon gyűlölhetjük-e a történelemnek azokat az alakjait, akikkel nem lehetett közvetlen — vagy csak néhány áttétellel közvetített — személyes kapcsolatunk, akik
sem bennünket, sem szülőinket vagy nagyszülőinket nem sújthatták intézkedéseikkel,
ellenséges és embertelen döntéseikkel? Gyűlölhetjiik-e Nérót, Batu kánt, I. Szolimánt vagy I. Ferdinándot?
Gárdonyi nemmel válaszolt saját kérdésére; szeretni nem (tehát gyűlölni sem)
tudjuk a régmúlt alakjait, legföljebb rokon- vagy ellenszenvet, megbecsülést vagy
megvetést érezhetünk irántuk. Válasza a történelmi regényíróé: ő majd hús-vér
emberként támasztja föl az évszázadok óta halott históriai alakot — Attilát, Szent
Margitot vagy Dobó Istvánt —, hogy olvasója elé varázsolva, személyes érzelmeket
kelthessen irántuk. S a hús-vér alak nem is annyira a történelmi hős lesz — Attila
például megmarad személytelen, félve tisztelt, barbár fejedelemnek —, inkább egyegy kitalált, s így tetszés szerint formált közember (Zéta, Emőke) érzelmi reakciói
hozzák őt s a kort lélegzetközelbe.
Fölteszem a kérdést: hol a határ — hol zárul be előttünk a múlt kapuja,
melyen túl már csak az írói bűbájoskodás elevenítheti meg számunkra a történelmi
személyiségeket ?
Kérdésem nem tart számot az egzakt tudományosságra; elismerem, hogy csak a
szubjektivitás válaszolhat rá. Ám az irodalmi művek szubjektivitásban jönnek létre
és szubjektumokban hatnak: író és olvasó közt érzelmi cinkosság alakul ki, ha a
m ű sikeres. Ezért a történelmi regényíró (és értékelője) számára kulcsfontosságú
kérdés, hogy hol a határ, ameddig a múltban haladva még lehetséges a személyes
érzelmi kapocs a mai ember és a történelem kiemelkedő alakjai között.
Cseres Tibor Én, Kossuth Lajos című regénye megerősít abban a meggyőződésemben, ami Gárdonyi kérdésével birkózva már régen kialakult bennem. A reformkorban, Kossuth Lajosban és kortársaiban (Kölcseyvel, Széchenyivel és Wesselényivel kezdődően) jelölhetjük meg azt a nemzedéket, amelyhez személyes érzelmek
fűznek bennünket. Jó okunk van erre: ez volt a nemzedék, mely a másfél évszázados Habsburg-elnyomás felszámolásául az önálló nemzet megteremtésének szándékával lépett porondra. Ez volt a nemzedék, mely a nemzetet polgárosult módon
fogta föl: modern, iparosodott, demokratikus közigazgatású, civilizált, városias,
európai Magyarországot akart teremteni. Ez volt a nemzedék, mely kiterjesztette a
nemzet fogalmát a nemességről az egész magyar népre, sőt a nemzethatárokon belül
élő minden nemzetiségre, egyszersmind emancipációt követelve minden felekezet
53

számára. Ez volt a generáció, mely önként mondott le fokról fokra a feudális t á r sadalmi szerkezetben öröklődő nemesi előjogokról. És ez volt az ú j raj, mely az
általa fel- és elszabadított erőktől sem sodortatott félre, hanem az 1848—49-es forradalom és szabadságharc vezetőit, radikalistáit, hőseit és mártírjait adta, vérrel
pecsételt szövetségben más nemzetek önkénteseivel, mert nemzeti törekvéseik a világszabadságért vívott harcban egyesültek. Innen kezdődik a mi eszmei újkorunk.
Egyetértek Fekete Sándorral, hogy koraiak azok a kijelentések, melyek szerint
Kossuth és Petőfi eszméi maradéktalanul valóra váltak; ezt nyolc-tiz évvel Fekete
Sándor sorainak megjelenése után sem mondhatjuk el — a forradalmi demokrata
eszmék és célok egy része mindmáig előttünk lebeg.
A Kossuth-hagyománynak erős próbatételeket is ki kellett állnia, s nemcsak a
Ferenc József-i korszak vége felé, amikor elkezdték a rosszabbnál rosszabb Kossuth-szobrok felállítását, vagy az ötvenes évek elején, amikor egy másféle szoborba
merevítés dívott. Hanem például akkor is, amikor olyan jelentős írónk foglalkozott
vele (több ízben is), mint Németh László. A Kossuth-hagyomány azonban az ilyes
kísérleteket is kiállta: gazdagabb lett általa, mert hathatós ellenérveket vert vissza.
Cseres Tibor azt a Kossuth Lajost választotta regénye hőséül, akit nagyszüleink
még „Kossuth apánk"-nak mondtak; ez az érzés, ha talán lanyhult is, nem halt ki,
mint ahogy a Haynau elleni érzelmek — a gyűlölet és megvetés — ugyancsak t a r t ják intenzitásukat. (Ennek az érzésnek nemrégiben Kálnoky László adott hangot Egy
hiéna utóélete című versében.)
A Kossuth személyéhez fűződő, erős érzelmi kapocsnak, nemzeti érzéseknek
lényeges következései vannak a regény esztétikumára, egyszerűen azért, m e r t adottak. Amellett Kossuth élettörténete és politikai közszereplése, az első föllépéseitől az
utolsókig, a tudomány által részletesen számon tartott adatokban megszilárdult história, s ezektől bajos a regényírónak gyökeresen szakítania; az említett érzelmek
ezekhez a javarészt közismert tényekhez kötődnek.
Mindez, hihetnénk, nyomasztólag leszűkíti a művész kezdeményező lehetőségét,
s a munkának erősen dokumentarista, filológiai kompilációs jelleget ad. Ám a témaválasztás ilyen nagyfokú kötöttsége esetén éppen a ténytiszteletben megnyilvánuló
alázat válik írói erénnyé — s Cseres ennek iskolapéldáját adja. A regény fölépítése,
a valóságos történések szinte észrevétlen írói finomításai, a kossuthi írásokat p a r a frazáló, ugyanakkor azokat egységessé szublimáló stílus, a letompított archaizmus,
a tónus jellegzetes, tizenkilencedik századi zengzete — mind egy vérbeli realista
terméke. „Én, Kossuth Lajos" — mondja a címben Cseres, és beleélő módszere
eredményeként Kossuth-apokrifnak nevezhetem a művet; emlékiratnak, mely elsősorban az Irataim az emigrációból című, Kossuth-féle följegyzések szellemét követi,
de minthogy ez csak az 1859 és 1867 közötti évekről szól, Cseresnek rekonstruálnia
kellett a korábbi korszakokat. Ezt az emlékiratot Kossuth ugyanígy természetesen
nem írhatta volna meg, de olyan benyomást kelt bennünk, hogy írhatta volna ő is,
noha vannak benne részletek, amelyek éppenséggel Kossuth ellenfeleinek írásaiból
ismertek. Az írói azonosulásnak e látszólagos dokumentarizmus ellenére is olyan
fokára kellett Cseresnek emelkednie, mintha maga kitalálta hős nevében írt volna
emlékiratot.
Egy hosszú és küzdelmes életben elfáradt, de szellemileg friss, nyolcvannyolc
éves Kossuth helyébe képzelte magát; a politikusnak ekkor még évei vannak hátra,
s írásos hagyatékának bizonysága szerint késői öregségére is megőrizte gondolkodása, emlékezete elevenségét. Írásmódja erősen rezignált, s Cseres nem törekszik
arra, hogy az ifjú Kossuth patetikus, olykor túláradóan retorikus beszéd- vagy írásmódját kövesse. A fájdalmas hangvételű előadásmódból mégis fölsejlik a páratlan
lelkierejű, fáradhatatlan politikus személyes varázsa. Sikerül Cseresnek megteremtenie az egykori fiatalember — vagy a negyvenhat-negyvenhét éves férfi — és a reá
emlékező aggastyán közti distanciát, ugyanakkor a feltoluló emlékek mardosó erejét
vagy elfojthatatlan pátoszát. Megérezzük a valóságos Kossuth közírói és szónoki
szándékát: hogy egyformán akart hatni szívre és észre — egyszerre volt felvilágo54

sító, társadalmi reformer, demokrata és hazafi, majd forradalmár és szabadságharcos — népszabadság és világszabadság harcosa.
Szép a kompozíciós keret: Jóslatok az első fejezet címe (egy cigányasszony jósolja meg a serdülő ifjúnak, hogy népboldogító lesz) — és jóslattal végződik a politikai pálya, a Deáknak 1867-ben írott Cassandra-levéllel; utóbbi a XX. században
beteljesülő végzetünk jóslata. Van a regénynek emellett szerelmi kezdő és záró
motívuma: az első szerelmi kaland pirkadó sugarával indul, s az öregkori szerelem
bágyadt alkonyati sugarával végződik a történet. Be nem teljesülő szerelem és szabadság szövődik össze a történetben — s noha ezzel a mondattal kezdődik a könyv:
„Burokban születtem", a szerencse „kegyeltje" igazi tragikus hős, akinek úgyszólván
az egész évszázad hosszán tartó szenvedéssorozatát csupán a kevesek által átélt siker
és dicsőség hónapjai vagy röpke évei szakítják meg. Az ifjúkori szegénysors, a férfikori
börtönévek, majd az egész, hosszú öregkori száműzőttsége együttesen sokkal több
időt tesz ki, mint a reformországgyűlések lázas hangulatú részvétele, a Pesti Hírlapbeli csatározások, a reformegyletek sikerei; s a forradalom és szabadságharc tizenhét hónapjából is, ha jól megnézzük, csak negyvennyolc kora őszének néhány hete,
s talán negyvenkilenc júniusa volt inkább napos, mint viharfelhőkkel terhes. Mindenütt bukás, minduntalan megaláztatás, reményvesztés; de mennyi bizakodás és
erő kellett ahhoz, hogy mindezt véghez vigye, s évtizedről évtizedre újrakezdje!
Katarzissal teljes életpálya az övé. Az írónak nem is hozzátennie kellett ehhez;
elvennie nem volt szabad belőle.
A harmincas években már legalább annyit kellett küzdenie a reformarisztokratákkal, mint a reakcióval; nemcsak ellenfele, Széchenyi, hanem pártfogója, Wesselényi is megalázza, ha egyenjogúságuk kérdése merül föl; még a közös börtönben is
érzi a bánásmódban a kettőjük közti, kiáltó társadalmi különbséget. (Ez is kellett
ahhoz, hogy a köznéphez pártoljon, nemes létére.) Első találkozása Széchenyivel —
amikor a gróf megkéri, ne jelenjék meg a bécsi hatalom által szemmel tartott kaszinóban — a regény egyik legemlékezetesebb epizódja: a kínos jelenet klasszikus
példája. Hasonló az az ebéd is, amelyre Széchenyi minisztertársaként hívja meg őt
negyvennyolc nyarán lakására; mérgezett hangulatban telik az ebéd ideje — Kossuth attól fél, hogy a gróf, régi gyűlöletétől indíttatva, meg akarja étetni. Széchenyi
a félelem órája múltán vallja be: ő is rettegett már attól, hogy Kossuth le akarja
lőni — egy alkalommal úgy érezte, szándékosan fordítja felé a kezében levő
puska csövét.
Micsoda torzsalkodások, vetélkedések, sértődések és hiú kivagyiságok zilálják
a szabadságharcos tisztikart is; képtelenül hangzik ma, hogy békepárti katonákat
kellett a frontra vezényelnie. A dicsvágytól és gőgtől fűtött hadvezérekben sem volt
sok köszönet; Perczel például kezelhetetlenül önfejű, összeférhetetlen személyiség,
Dembinszky rettenthetetlensége súlyos alkoholizmussal párosul, Görgey politikailag
megbízhatatlan; Mészáros nehézkes, Damjanich inkább csillogtat brigadérosi, mintsem tábornoki erényeket, s a legkülönb, Bem távoli megyékben forgatja némán a
kardot Erdélyért; az ő erényeit kissé későn ismerte föl Kossuth.
Nem árt az ellenpontozás történelmünk legvonzóbb korszakának krónikájában:
nemzeti önbírálatunk ekkor legalább elviselhető. Mennyi kapkodás, felelőtlenség,
széthúzás és tehetetlenség e fényes hónapokban is! De micsoda energia összpontosulhatott benne és az aktív, saját érdekein fölülemelkedő kisebbség többi emberében! Rezignáltsága a kiegyezés megtörténte után azonban már indokolt: „nem nagy
kedvem van vízbe lukat turkálni" — válaszolta egyik látogatójának a kérdésre, mit
üzen haza.
Lehetséges, hogy Deák pillanatnyilag megmentette az országot — de a nemzetet
ő, Kossuth mentette át a huszadik századnak.
ö az az emberünk, aki a legtöbbféle érdeket tudta egyesíteni az országban.
Cseres biztos érzékkel láttatja, hogy a politikus nemcsak eszmék eltökélt harcosa,
hanem a lehetőségeké is; méltán maradt ránk tőle a szállóige, hogy a politika az
egzigenciák tudománya. Ezekkel számolt mindig, s nem volt voluntarista: abban
55

volt radikális, amiben a körülmények engedték — elhatározásszerűen radikalista
sosem volt.
Ez — úgy vélem — Kossuth politikusi személyiségének kulcsa. A lehetőségeket
azonban igyekezett megteremteni ahhoz, hogy a következő lépésekor ismét tovább
lendítse nemzetét a haladás útján. Még a harmincas évek elején, egy megyegyűlési
felszólalásában semmi egyebet nem kívánt, mint a sajtó szabadságát: „Vegyenek el
mindent tőlünk, csak a szabad sajtót adják meg, s nemzetem szabadsága, nemzetem
boldogsága felől kétségbe nem esem" — ismétli el többször is „minimum-programját". Ugyanebben a beszédében éles szavakkal említi föl Robespierre elrettentő példáját, aki diktátorként megfosztotta népét a sajtószabadságtól. Kossuth élete szinte
folyamatos közeledés Robespierre-hez, anélkül, hogy valaha is véres kezű diktátorrá
alakult volna; a fokozatosság elvének következetes betartásával azonban örökre
szóló példát adott: elejétől fogva sejtette, hogy ha lapot szerkeszthet, akkor a nyilvános szó erejével fokról fokra leszámolhat a feudalizmus valamennyi intézményével, megrögzöttségével.
Nem sodródó politikus volt — ő maga határozta meg lépésről lépésre radikalizálódó, „egységfrontos" programját. Mindmáig vitáznak arról, hogy helyes volt-e a
Habsburg-ház trónfosztása, de az, hogy e lépést elhamarkodta volna, számomra elfogadhatatlan. Marx azt mondja valahol a németeknek, történelmi szerencsétlenségüket részben az okozza, hogy egyetlen fejedelmük fejét sem csapták le. Mi legalább a koronát leütöttük egy Habsburg-fejről, ha vesztünkre később visszahelyeztük i s . . .
Lehetségesnek tartom, hogy Kossuth követett el taktikai hibákat a szabadságharc alatt és után, s katonapolitikája sokszor nélkülözte az érzéket és szakértelmet
a lehető legjobb döntésekre. Ezt az apokrif emlékiratban meg is vallja, s Cseres
szép gesztusa, hogy az emigránssal hadtudományt, közgazdaság- és közigazgatástant
tanultat. Kossuth nemcsak nemzetével, hanem önmagával szemben is kritikus, és
ezt úgy is mondhatom, hogy saját személyén is gyakorolja a nemzeti önbírálatot,
mert személye nemzetalkotó jelentőségű.
Programja a hazai állapotokhoz, a lakosság fejlettségéhez és a külső körülményekhez képest az egzigenciák maximumprogramja volt, reálpolitikusi program; ha
valamiben elkésett, az az egész nemzet késedelme miatt volt. Lehetett nagyobb igaza
egyben-másban Petőfinek, Vasvárinak, de nem volt kivihető; időnk nem volt ahhoz,
hogy a köznép ne csak jogot kapjon a politizálásra, hanem élni is tudjon a jogával.
Petőfi bukása a képviselő-választáson szemléletes példa arra, hogy a nép nem érte
el nagykorúságát negyvennyolc nyarán; a társadalom szerkezete még a legmélyebb
rétegeiben feudális volt.
Sokszor halljuk az ellenvetést Kossuthtal szemben, hogy egy politikust csak a
sikerei tehetnek naggyá. Nem hiszem, hogy az életnek ezen a területén ne volna
érvényes a viszonyítás elve. A lehetőségekhez képest Kossuth nagy sikerű politikus
volt: ha például a kezdet kezdetén kiáll a negyvenkilences nemzetiségpolitikájával,
a reformnemesség hátat fordít neki, s az arisztokrácia eltiporja vagy rendőrkézre adja.
Mindamellett látnunk kell a hazateremtő olyan hibáit is, melyek hátráltatták
törekvéseiben: forradalmi pályájának mélypontja, amikor a szerb vagy a szlovák
nemzetiség küldötteit elutasítja — ezt a konföderációs tervet szövögető aggastyán
be is látja. Bárcsak elejétől azt a hangot ütötte volna meg, amelyet negyvenkilenc
júniusában Bálcescuval. De akkor már késő volt.
Azzal is nyugodtan szembenézhetünk, mi az, amiben anakronisztikussá vált.
Cseres még az öreg Kossuthot sem kíméli meg attól a tetszelgéstől, amivel fölidézi,
minő eszközökkel aratott szónoki sikereket pályája delelőjén. Többször is olvashatjuk, milyen színű toll lengedezett a kalapján, amikor hallgatói elé állt, milyen atillát viselt, s hogy fájlalta, amikor Temesvárról török földre menekülőben kedves
szakállátói — hogy föl ne ismerjék — meg kellett válnia. Mégse kizárólag tetszelgést
lássunk ebben: egy embert, a legkiválóbbat is, részben gyöngeségei tesznek hitelessé
az irodalomban. Amellett az országgyűlési és a nyílt téri szónok eszköztárába a külső
56

megjelenés is beletartozik; így tudott hatni egyrészt a saját vivátjaiktól oly szívesen megrészegülő nemesekre, másrészt a politikába eladdig csak a kortescsatározások erejéig belekóstolt „szűrös-gubás emberekre". Ne „parádés" politikust lássunk
benne, hanem a lehetőségekkel élő, a szükséges színészi képességeknek is birtokában
levő közéleti embert, úgy, ahogy a regény, szerzője jól működő arányérzéke jóvoltából, elénk állítja.
Burokban született — szerencsés volt Kossuth Lajos? — Nem, a félbemaradt
megvalósulásra ítélt lehetőségek és letört remények tragikus hőse inkább a mi szerencsénk. Ez a reális kép Kossuthról, ezt rajzolta meg Cseres Tibor nagy átéléssel.
(Magvető.)
ALFÖLDY JENŐ

Ilyen az egész életed
SZÉLJEGYZETEK BERTHA BULCSU VÁLOGATOTT NOVELLÁSKÖTETÉHEZ
A kötet első darabja alatt az évszám: 1958, az utolsó alatt: 1974. Tizenhét év
terméséből, a szerző korábban megjelent öt önálló novelláskötetének anyagából
mintegy félszáz írás. Évente átlag három, immár a válogatott kötet nagyobb maradandóságának átadott novella: nem rossz arány ebben a nehéz műfajban. Mondják,
több jó novellát egy évben nem is lehet írni. Különösen ha arra gondolunk, hogy
Bertha közben regényeit, interjúköteteit, film-forgatókönyveit, drámáját, szociográfiáját, számos irodalmi publicisztikáját is megalkotta. Kapkod is fejéhez most a kritika, kiáltozza a heurékát: milyen kiváló író a válogatott novelláskötet szerzője.
Mivel Bertha csaknem mindegyik korábbi kötetéről írtunk már, sőt összefoglaló tanulmányban a portrévázlat rajzolását is megkíséreltük, ezúttal a kötet megközelítésének némileg rendhagyó módját választjuk. Egyetlen ponton át számtalan egyenes húzható. A két pont között húzott vonalnak iránya van. Ha három pontot összekötünk, már ívet vagy lázgörbét rajzolhatunk. Emeljük ki tehát a kötet három, időben egymástól távoleső darabját, az első, az utolsó, valamint a címadó írást, s
ezeknek némileg tüzetesebb vizsgálata alapján próbáljuk Bertha novellisztikáját jellemezni. Az írásokat nyolc-tíz év választja el egymástól: elegendő időnek látszik
már ez ahhoz, hogy a közben megtett út, a változás, az írói pálya íve, „lázgörbéje"
érzékelhető legyen.
A Jégnovella Bertha Bulcsu irodalmi folyóiratban megjelent első írása: a válogatott kötetben alig valamivel több, mint három nyomtatott oldal. A tehetség biztos
jelét mutatja most is. De első megjelenésekor ennél sokkal többet mondott. Gondoljuk el, az irodalmi sematizmus sivár és szikkasztó évei után jelentkezik egy fiatal
író, s azonnal egyéni hangjával, atmoszférateremtő erejével, biztos szerkesztőkészségével, a tömörséggel, sajátos élményvilágával kelt figyelmet. A fiatal Bertha igen
jól tájékozódik, amikor mestereket választ. (Nincs az a tehetség, amelynek ne lenne
szüksége példára, saját hangját felszabadító hatásra.) Ezek az évek azok, amikor a
modern amerikai próza először jelenik meg magyar nyelven: Hemingway kisregényét, a The Old Man and the Sea-t (Ottlik Géza fordításában Az öreg halász és a
tenger címmel), megjelenése után négy évre, 1956-ban adják ki nálunk, a modern
amerikai próza másik vezéregyéniségének, William Faulknernek „alapműve", a The
Bear (Viktor János fordításában A medve) magyar nyelven 1959-ben lát napvilágot
először. Mindkét író 1958-ban még alkotóereje teljében dolgozik: Hemingway három,
Faulkner négy évvel van innét halálán. A pályakezdő Bertha bennük talál mesterére. Párbeszédei Hemingway tömör, kopogó, ismétlésekkel átszőtt, gyér információ57

tartalmú dialógusaira emlékeztetnek. (Néhány év alatt Hemingway jellegzetes írásmódja valóságos modort, „iskolát" teremt nálunk: 1963-ban Illyés m á r ironikus
jegyzetben, szellemes stílusparódiában panaszkodik a Hemingway-mérgezés miatt.)
Sűrű, nyers, kemény történetei, az elvadult emberi viszonylatok ábrázolásához való
vonzódása viszont Faulkner rendkívüli erejű, komor, küzdelmekkel átszőtt írásait
juttatják eszünkbe. A Jégnovella a téli Balaton miliőjébe állított történetet beszél
el egyes szám első személyben: az önéletrajzi elemekkel átszőtt írás három ember
— az orvhalász mesélő, az orgazda Péntek, és Péntek cimborája, a zsaroló „kucsmás
ember" — kapcsolatát villantja föl. Sötét színek árnyékolják be az írást: orvhalászat, üldözés a téli Balaton jegén, fölgyújtott ház, bosszú, zsarolás (kétszer is), börtön . . . „Meg akar ölni" — véli az írás hőse Péntekről. Majd amikor az orgazdát
elnyeli a rianás, és segítségért kiabál: „Nesze, itt a segítség — üvöltöttem, és teljes
erőből belerúgtam a fejébe. A korcsolyám furcsán roszogott, aztán elestem." Hát
bizony ezek nyers, vad, kölcsönzött, naturalista színek, a történet a grand guignol
határát súrolja. De hogy mégsem válik mosolyt keltő rémdrámává, abban az író
ereje mutatkozik már meg: az olvasmányélményt legyőzi a személyes életanyag, a
történetet remek kompozíciós érzékkel építi föl (jelen, múlt, jelen, „másnap este",
majd a jövőre utaló sommázat; valamint a leírás és a párbeszéd felgyorsuló váltakozása), s ami főképpen megragadja az olvasót: a sűrű atmoszféra, az eleven,
érzékletes, lírai elemekkel átszőtt — de nem irodalmias, nem szépelgő — stílus.
A novella első mondatait idézzük: „A hálót elrejtettem a nádba, aztán visszamentem a hátizsákomért a lékhez. A széle m á r meghártyásodott. Amíg a szíjakat becsatoltam, még egyszer körülnéztem. Csendes volt minden. Alkonyodott. A nap
fennakadt a gyenesi nádasokon, megduzzadt, aztán vörösen szétfolyt a jégen."
A Jelenkor mellett, ahol írásai először megjelentek, országos tekintélyt az akkoriban induló Ű j Írás ad a fiatal írónak. Egymás után közli novelláit, s a szerkesztőség kezdeményezésére 1962-ben itt jelenik meg róla két figyelemkeltő jegyzet, Ungvári Tamás és Illés Béla írása: az előbbi A halakat nem lehet kipusztítanival
kapcsolatban inkább fenntartásait, a „modernizmustól" való óvását hangoztatja, az
utóbbi Az öthey-lánytól
szólva az író realizmusát, a társadalmi kérdések iránti
érzékenységét dicséri. A fiatal író maga is keresi a kapcsolatot nemzedéktársaival:
a nagyjában ugyanebben az időben induló Kertész Ákoshoz, Szakonyi Károlyhoz
vonzódik, s a leltározó kedvű irodalomkritikától is korán megkapja a besorolást: a
mai munkásélet irodalmi tükrözésének új mozzanatait vállaló fiatal novellisztikában
véli helyét fölfedezni. Szerencsére Bertha erős egyéniség: sem a kritikai csípések,
sem a szirénhangok, sem a társkeresés igénye, sem a lehetőségek és „elvárások" (a
fővárosba költözés, a díjak, a különféle pályázatok, az Ü j írásnál betöltött szerkesztői állás stb.) nem tudják eltántorítani.
A válogatott kötet címadó írása 1965-ben keletkezett. A cselekmény színhelye
itt is a Balaton, az író itt is személyes élményanyagot dolgoz föl (Lint, a novella
hőse az író alteregója), a novella szerkezeti elemei, a leírás és a párbeszéd, a múlt
és a jelen itt is mesterien kapcsolódnak egymáshoz, de a Jégnovellával
szembeni
többletet is érzékeljük. Az iras az úgynevezett Lint-novellák közé tartozik; a kísérlet az azonos főhőssel a novellafüzér megteremtésére azt jelzi, hogy az író a n a gyobb formátumra, a teljesebb valóságábrázolásra, a regényszerű ábrázolásra törekszik. A novella egyetlen nyári balatoni nap történetét beszéli el: Lint hajójával —
fedélzetén a lánnyal — kifut a tóra. Az íras első harmada az idill, a boldogság, a
szerelem rajza, kétharmada a viharral való küzdelem és a szerencsés megmenekülés
leírása. A Balatonon hajózó Lint — olvassuk a novellában — „egész életével profi
volt. Nem mellékesen, szabad idejében élte az életet, mint az emberek milliói, hanem egyfolytában, beleértve a délelőttöket, a hajnalokat és éjszakákat is. Valamikor persze ő is amatőr volt, de aztán sokat olvasott, utazott, szenvedett, és megértette, hogy az életet nem lehet két részre osztani, mert az érzékeny ember beledöglik . . . " Ezeket a szavakat — mutatis mutandis — az íróról is elmondhatjuk.
Bertha Bulcsuból pár év alatt „profi" író vált, aki nem mellékesen, kapkodva, sza58

bad idejében ír és éli az író életét, hanem „egyfolytában". Fölismerte, hogy az írás
szakma is, s megtanulta a mesterség fogásait. „Ettől kezdve csak azzal foglalkozott,
amit szeretett, amit képes volt jól, elegánsan végigcsinálni." A novella hősének fölismerésével pontosan egybevágnak azok a gondolatok, amelyeket a kötet borítólapján oszt meg velünk az író: „Az íróság szakmai állapot. Az igazi íróban két
ember lakik, egy tehetséges álmodozó és egy szakember. Az álmok önmagukban
nem sokat érnek, reális értékük csak akkor lesz, amikor hordozójuk szakemberré
válik." A novella a szakmai biztonság, az írói tudatosság példája. Bertha itt már
nem „amatőrként" teremt hangulatot: a hajózás szaknyelvével (dzsibvitorla, bumfa,
deck, pöff, reffel, nut, sekli, árboctop stb.) és a természetleírás lírai színeivel
(„A turzásba belekapott a szél, és a víz úgy porzott, mint a földszintes városokban
a ló vásártér."), a két réteg ellentétével tudatosan ér el sajátos stílushatást. Az írás
nemcsak hiteles életszelet, a megélt élmény rajza, hanem jelképpé emelt „példázat" is. Említettük már, hogy a novella hősének gondolatai, a fegyelmezettség, az
akaraterő, a magabiztosság mennyire az író programja. De ennél többről van szó.
A balatoni viharba került Lint hajójának horgonya ismeretlen tárgyakban akad el.
Lint lemerül a vízbe. A tó fenekén tüskésdrótok, vasroncsok lapulnak, és „egy
hosszú, tojás alakú vastárgy". Bomba a tó fenekén, nyáron, augusztusban, húsz
évvel a háború befejezése után? — hitetlenkedik a lány, aki 1946-ban született.
S tulajdonképpen most már nem is az a fontos, hogy van-e bomba a Balatonban
vagy nincs, hanem az, hogy vannak emberek, akik „reggelente napfényes tájakra
pillantanak ablakukból, és tejeskávét reggeliznek vajjal, dzsemmel, halvány zsemlékkel. A bőrük barna, a szívük petyhüdt", s fő beszédtémájuk: „Képzelje, a Kovács
gyereket felvették a színművészetire, igen, azt a lajhárforma gyereket...", s vannak mások, akik nem tudják a történelmet felejteni. A novellában az egyszeri történet, Lint és a lány kapcsolata, a balatoni vihar leírása így tágul ki, és kap jelképes t a r t a l m a t . . . Amiért a történetet az írónak érdemes volt elbeszélni, ez: a
különböző élménytartalmak összeütközése. Ami az írás szuggesztív erejét a d j a : a
jelképiségből származó többlet, a történetet körülvevő atmoszféra. Hogy mennyire
ebben rejlik Bertha írásműveszetének sajátossága, jól mutatja az „ellenpélda": a
novellában elbeszélt cselekménymozzanat belekerült a Bertha balatoni novelláiból
írt filmbe, a Harlekin és szerelmesébe. Ám a film nem tett mást, mint lefényképezte a vitorlázgatást, a párbeszédeket, Lint alámerülését a vízbe, a víz alatti horogkeresztes roncsokat, a b o m b á t . . . — és teljesen hatástalan maradt. Mert pontosan azt nem tudta visszaadni, ami Bertha írásában a többlet: a jelenet jelképiségét,
a novella hangulatát, atmoszféráját.
Az Ilyen az egész életed példázatszerűsége nemcsak azt mutatja, hogy az írónak
milyen különleges érzéke van az ember és a táj, valamint az ember és ember közti
viszonylatok ábrázolására, hanem azt is, hogy a szépíróban egy moralista, egy pedagógus bujkál. Ekkoriban bontakozik ki Bertha Bulcsu nagyhatású publicisztikai tevékenysége. A publicisztikában a tényeket képzeletével tágítja ki. Szépirodalmi
műveiben álmait átélt élményeivel fegyelmezi, a novellában a megtörtént tények
átalakított felhasználásával dolgozik.
A Jégnovella az ifjúság ősbozótjából kiemelt egyszeri emlék, az olvasmányélmények hatását tükröző írás. Az Ilyen az egész életed szakmai bravúr: szimbólummá emelt, mitikus elemekkel átszőtt novella. Vajon milyen irányban fejlődik a
következő években Bertha Bulcsu novellaíró pályája? A kötet utolsó darabjának
ismeretében úgy tűnik, Bertha változatlanul a hagyományos, a realista elbeszélést
műveli. Bár a novellaírás ú j kísérletei, sem a dokumentatív előadásmód, sem a
stilizáció, a jelképiség, a modellizálás, a parabola elvontabb formái nem hagyták
érintetlenül, az elbeszélésben ő ma is a történetet és a figurát, a mesét és a jellemzést tartja fontosnak. Az 1974-es keltezésű Különleges megbízatás, a kötet utolsó
darabja kerek, fordulatos cselekményt mond el, az írásban a jelen és a múlt idősíkjai világosan elkülönülnek egymástól, a hősök jelleme plasztikusan rajzolódik
elénk, a történet csattanóval, a szálak elkötözésével ér véget. Szándéka felől nem
59

hagy kétséget az író: a hősök közötti konfliktus morális jelentést hordoz. A változás, a gazdagodás mindenekelőtt az írás „információs bázisában" van. Berthát kezdetektől az emberi viszonylatok ábrázolása vonzza. De míg a Jégnovellában
ezt
már-már a képtelenségig egyéníti, eltúlozza, az Ilyen az egész életedben két ember,
két nemzedék kapcsolatának bemutatására korlátozza, itt az emberi viszonylatok
társadalmi meghatározottságát is föltárja, az események és a jelenségek mögött a
történeti erők működését is megérezteti. Bordács István, aki a szakszervezetnél osztályvezető-helyettes, reggel megborotválkozik, sört iszik, és m ú l t j á r a emlékezik.
Valaha katona volt, csapattiszt, 45-ben a termelésből emelték ki, most az „ebédjegyes Maca" tölti be é l e t é t . . . Váratlanul katonai tisztavatásra kap meghívót.
Remények ébrednek benne: talán visszaveszik a hadseregbe? A tisztavatáson meglepetésére huszonkét éve nem látott fiával és volt feleségével találkozik. Az írás
első harmadát betöltő jellemzést gyors, tömör párbeszédek váltják föl. A találkozás
két szemlélet, két magatartás szembesítésére ad alkalmat. Bordács István az az e m ber, aki „kapott egy parancsot, és végrehajtotta". Fia, a frissen avatott tiszt a
katonai rang mellé tanári oklevelet kap. „Bordács felhúzta a szemöldökét... Miféle
katonák lesznek ezek? — tűnődött. — Vagy katona az ember, vagy tanító . . . " Az
írásba szőtt motívumok, az emlékezés a Rákosi-időkre, az utalás Farkas Mihályra,
Puskás Öcsire, a rádióból fölhangzó dallam, a Máté Péter és Szűcs Judit között eljátszott Marseillaise nemcsak puszta díszlet és kellék, hanem a konfliktus társadalmi elmélyítésének az eszközei: az író két ember ellentétét két történelmi korszak, a „hittel, bizalommal teli" forradalmi múlt és a konszolidált jelen ütköztetésévé tudja emelni. Amikor Bertha Bulcsu a fővárosba költözött, és elszakadt gyermekkori környezetétől, szülőföldjétől, a dunántúli, balatoni tájtól, megkérdeztem
tőle: lesz-e elég élményanyaga írni? Akkor körülbelül azt válaszolta, amit most a
válogatott novelláskötet borítólapján olvashatunk: a gyermekkor ősbozótja életre
szólóan ellátta élményekkel. Ma már azt is láthatjuk, hogy az elmúlt évek a személyes élmények, a gyerekkor és az ifjúság világa mellé a szélesebb társadalmi
tapasztalatot, a történeti távlatot is megadták számára. Bertha Bulcsuban megvan a
képesség arra, hogy ne csak hírt adjon a jelenségekről, személyes élményeiről, ne
csak a mesterektől megtanult eszközöket alkalmazza a szakmai tökély szintjén, hanem arra is, hogy a realista, a hagyományos elbeszélés egy sajátos, általa kialakított, nagy hangulati erővel rendelkező változatában hiteles képet adjon korunkról,
novellái maradandó üzenetet hagyjanak a legújabb kori magyar társadalmi valóságról. (Szépirodalmi.)
TÜSKÉS TIBOR

A z életöröm jegyében
CSURKA ISTVÁN: UTASOK
„ . . . megszűntnek mondható ugyan a létbizonytalanság, ami a leginkább "-kikészíti« az embert, de a lét viszont, ami biztos, illetve biztosított, nem öröm."
Gyakran nem, mert életünket — csaknem mindannyiunk tapasztalata ez — olykor
valóban különféle megaláztatások, közérzetrontó kisebb-nagyobb torzulások, múltbeli, de ma is ható rossz beidegződések, újkeletű gyarlóságok, hamis mítoszok keserítik. Nem öröm, mert sokszor ki vagyunk szolgáltatva mások felelőtlenségének,
tévhitének, igazságtalanságainak, alá vagyunk vetve urbanizálódó világunk megannyi idegőrlő hatásának. Nem öröm, mert — a szerző elgondolkodtató sejtetése
szerint — mintha elveszítettük volna az élet felszabadult élvezetének képességét, az
60

önfeledtség iránti humánus fogékonyságot. Nem öröm, m e r t . . . Folytathatnánk még
tehát, mivel Csurka István bőséggel sorjázó, a kötet legnagyobb részét alkotó tárcái
kellő alapot nyújtanak egy ilyen típusú leltárkészítéshez. Az örömtelen életek motívumainak feltérképezéséhez.
De bocsássuk előre: e rövid írások különössége nem annyira a hétköznapjainkat
körülvevő negatív társadalmi jelenségek — heurisztikus hatású — fölfedezésében
rejlik, hiszen a jelzett problémák (például korrupció, megalkuvás, voluntarizmus,
felelőtlenség, kontraszelekció, önállótlanság stb.) többnyire a társadalmi tudat sokak
számára jól ismert, fölötte makacsoknak bizonyuló „gyermekbetegségei" közé tartoznak. Persze, fölmutatásuk, az ellenük való publicisztikus tiltakozás, mozgósítás
— amíg csak léteznek — sohasem lehet felesleges. De e jelenségek lényegét, érvényesülésük mechanizmusát, társadalmi hátterét — mélyebb, egy hírlapi tárca kereteit jóval meghaladó intenzitású közelítésben — mások, máshol szisztematikusabban
föltárták már. Jelentőségüket, karakteres sajátosságukat — továbbá — nem megszüntetésük elképzelt változatai, a poentírozottan felvillantott hagyományos erkölcsi
imperatívuszok adják, hiszen ezek jobbára nem mutatnak túl a „belátásra" való —
meglehetősen kétes hatékonyságú — apelláláson vagy a „csak akarni kell" jóhiszeműen önáltató illúzionizmusán, aufklérista elfogultságán. A „józan ész" bölcsességein. E javaslatok itt jellegzetesen publicisztikus fordulatoknak, könnyed feloldásoknak, a remény és bizalom spontán gesztusainak ítélhetők csupán. S még akkor sem
tűnnek többnek puszta sztereotípiáknál, ha tudjuk, hogy egy vasárnapi tárcától —
eleve körülhatárolt esélyei, műfaji meghatározottságai folytán — aligha igényelhetünk differenciáltabb alapozottságú problémafeltárást, árnyaltabb célállítást, végkövetkeztetést. Így viszont Csurka István is jobbára az elvont moráltól reméli olyan
ellentmondások megszüntetését, amelyek lényegükben nem csak erkölcsi alkatúak.
A felsorakoztatott negatív társadalmi jelenségeket tehát — mélyebb okaik és következményeik, valóságos meghaladhatóságuk szempontjából — Csurka tárcái a napi
publicisztika konvencionális szintjén láttatják.
Tegyük azonban rögvest hozzá: ez sem lebecsülendő, hiszen minden probléma
megoldásának el nem kerülhető fázisa — miként ez közismert — minél sokoldalúbb
tisztázási kísérlete, minél nyilvánosabb tudatosítása. S e szellemes, fordulatos írások
híven teljesítik e kritériumot, kétségkívül hozzájárulnak a problémakörök centrumának megragadásához. De különlegeset ennyiben még csak módjával kínálnak.
Jelentéstöbbletük, kötetbe gyűjtésüket egyértelműen indokló eredetiségük mindenekelőtt abban az emberideálban rejlik, amely — egységteremtő érvénnyel, szuverén fedezetként — valamennyi tárca gondolati ívét átfogja. Csurka István folyvást
az életnek felszabadultan örülni tudó, a létben és a szűkebb-tágabb közösségében
magát otthon érző, konkrét embert állítja eszményeinek középpontjába. Csaknem
minden írásában érte perlekedik, legnyomatékosabban a kiteljesedését akadályozó
különböző erők ellen tiltakozik. Semmiképp sem valamiféle bornírt és önző hedonizmus emeltetik e tárcákban követendő életideállá, hiszen a Csurka eszményeiben
megelevenedő jó közérzetű ember csak valódi közösségi lény lehet, aki szüntelenül
vállalja az öntörvényű döntés, a határozott cselekvés rizikóját és felelősségét, aki
önmagát és környezetét egyaránt képes céltudatosan, meggyőződése szellemében alakítani. Aki — egyéniség. Csurka az életöröm természetes igényére építi föl vonzó
embereszményének meghatározottságait, s így — következetesen végiggondolva sajátos szempontját — szükségképp el kellett jutnia a harmonikus személyiséggé válás
alapkövetelményéhez. E közelítésmód pedig implicite azt sugalmazza, hogy a tetteinket és magatartásunkat vezérlő ideáknak a mindennapok konkrét szükségleteiből
kell fakadniuk, mert csak így lehetnek igazán tartalmasak, valóban mozgósító erejűek. Másképpen: a valóban humánus cselekvés mindig az itt és most konkrét emberét szolgálja. S erre — bármennyire egyszerűnek tűnik is — nem árt olykor
figyelmeztetni bennünket. Számunkra ez a közvetlen életérdekűség avatja Csurka
István tárcáit emlékezetesekké, maradandóbb érvényűekké.
A különlegesség másik dimenziója az eszményállító társadalomkritika módjából
bontakozik ki: a mit és a hogyan itt sem választható el egymástól. Csurka úgy
61

bírál, ítélkezik, érvel, hogy eközben egy pillanatra sem merevedik az Igét hirdető
próféta, a morálprédikátor, az erénycsősz pózaiba. Ezek — közismerten — teljességgel idegenek rokonszenvesen epikureus emberi alkatától, törekvéseinek jellegétől.
Tárcáit az intenzív személyesség, a közvetlenség uralja, szembeszökő sajátosságuk
az egész én folytonos jelenléte — önironikusan leleplezett gyarlóságaival együtt.
A kedvesen bohém gesztusok, az esendőségre utaló fordulatok azonban nem hatálytalanítják, hanem inkább hitelesítik közérdekű indulatait, megélt elveit. Az önmagát
egészében vállaló ember eszményét, az ár ellen úszó dunai hajók — a maguk ú t j á t
járó erős egyéniségek — iránti szenvedélyes elkötelezettségét.
A kötetbeli novellák sorozatából közvetlenül is a tárcák imperatívuszaihoz, legátfogóbb kérdéseihez kötődnek azok, melyek az életforma, az értékrend torzulásait,
a negatív jelenségekkel való szubjektív azonosulás — az elveszített vagy eleve
hiányzó egyéniség — lehangoló következményeit ábrázolják (Dózsa dárdája,
Kompromisszum, Az út és a megérkezés). Hőseik olyan „befutott" emberek, akik — pozíciójukat, teljesítményüket nézve — távolról sincsenek ugyan a csúcson, de már Valakinek tarthatják magukat. Szinte valamennyien a legkönnyebb ellenállás irányát választják, s megalkuvásaik, öncsalásaik, kisebb-nagyobb hazugságaik árán többnyire
érvényesülnek is, elérik tehát, hogy sikerekre orientált környezetükben Valakiknek
látszanak. Az út és a megérkezés című novella jogászának — például — van kényelmes városi lakása, nyaralója, autója, van családja és odaadó szeretője. Vitte valamire, hiszen megszerezte mindazt, amit a köztudat a feltétlen sikeresség reprezentatív tanúbizonyságainak tekint. De ennek ellenére rossz a közérzete. Alakját hiába
fonja körül a sikeresség megannyi rekvizítuma, élete örömtelen marad. Mert é n j e
— a hamis sikermítoszhoz idomulva — fokozatosan elszegényedik, mindinkább a
külvilág felé képviselt pozíciószereppel válik azonossá. A héj mögül így jóvátehetetlenül elvész a mag, az egyéniség hiányát" a belső tartalmatlanságot a férfi szerepjátékai csak ideig-óráig leplezhetik, ú t j a a szükségszerű meghasonlásba fut. — Kizárólag vesztes lehet a Kompromisszum
középponti figurája is: szeretőjével való
kapcsolata egy idő után „házasságszerűvé" szürkül, s noha a feleségével kötött „különbéke" folytán még visszatérhet családjához, a novella vége azt sejteti, hogy
immár nincs maradéktalan újrakezdés, e közjáték fenyegető árnyként borul m a j d
későbbi életükre. A férfi egyik kapcsolatában sem meri vállalni önmagát, ezért
mindössze félmegoldásokra képes. Az én identitásának bizonytalansága pedig a lélek
teljes kiüresedéséhez visz: „Nem maradt semmi. Semmi."
A különböző fogantatású öncsalás — s ennek immanens vonzataként: a mások
megtévesztése — e novellák egyik leggyakoribb motívuma. Az író kíméletlenül, kínosan groteszk helyzetek sorát ábrázolva mutatja föl e partikuláris érdekű hamis
tudat veszélyességét, komikummal elegyedő szánalmasságát. Kiváltképp a r r a a szükségszerű következményére figyelmeztet, hogy valódi értékeket veszejt el, az élethez
való tartalmas, autentikus viszonyt teszi lehetetlenné. S persze, előbb vagy utóbb
minden öncsalás lelepleződik, többnyire könyörtelenül összeroppantva, f á j d a l m a s a n
kijózanítva az illúziók megszállottjait.
A tárcák — műfaji adottságaikkal összhangban — mindenekelőtt az örömtelen,
meghasonlott életek közösségi motívumait, társadalmi meghatározottságait vonultatják föl. A novellák — ebből az aspektusból — inkább az egyén felelősségét emelik
ki. Az örömtelibb létezés kölcsönhatásos feltételeinek teljességét így együttesen
képviselik. (Magvető.)
BALOGH ERNŐ

62

Somogyi Tóth Sándor: Huszonegy korsó sör
Az ember megmutatásának feladatát minden író egyéni eszközeivel igyekszik
teljesíteni. Ezen belül az, hogy az általánosból milyen jegyeket emel ki, mit nagyít
meg és állít a figyelem középpontjába, a világképtől, szemlélettől, a megtett úttól
és még sok egyébtől függ. Somogyi Tóth Sándor prózájáról rég észrevették, hogy
többek közt a nemzedéki konfliktus kerül előterébe. A Huszonegy korsó sörben —
ha lehet — méginkább felerősödött a szülők-gyerekek, apák-fiúk ellentéte.
Az ebben adódó tág lehetőségek közül az itt és most foglalkoztatta legjobban az
írót: hogy a mai fiatal nemzedék miként viszonyul apáihoz (akik már „megtették" a
magukét, túljutottak a „világmegváltáson"). Az előbbi mondatban a viszonyuláson
van a hangsúly, azon, hogy a meglevő objektív keretek (család, lakás, iskola, kis
közösség) között a kapcsolatnak milyen formációi lehetségesek. A könyvet olvasva
hamar kiderül, hogy Somogyi Tóth nem sok jóval biztat e téren. Nyilvánvaló, sok
minden belejátszhat a kapcsolatba; az apára irányuló — rejtett — Oidipus-komplexum, sztereotípiák, szerepjátszás (olvasmányélmények alapján), érdeklődési különbségek, a nyíltság hiánya. Mindezek olyan dolgok, amelyek akadályozhatják a harmonikus vagy legalábbis feszültségmentes együttélést.
Arról persze nincs szó, vagy legfeljebb homályos célzás, hogy mennyiben a kor
jellemzője az, miért nem tudnak egy nyelvet beszélni a család tagjai? Jóllehet ez a
kérdés első pillantásra csak kívülről érinti a kötet világát, hiszen a miért csak az
olvasóban merül fel. Kívülről kell vállalni a kérdés megfogalmazásának és megválaszolásának ódiumát. Somogyi Tóth elsősorban a tények rögzítését tartotta feladatának. Vagyis leírja a szituációkat, a vitát, a viselkedést, de az előzmények és a
következmények összefüggéseire csak allúzió formájában enged pillantást vetni.
Olyan utalásokkal, amelyeknek a megfejtése erőteljes lélektani jártasságot kíván.
Meg tudjuk mondani, amikor a novellafüzért elolvastuk, hogy milyen egyéniség
Attila? Miért és hogyan alakult olyannak, amilyen? Csak körvonalakban. Az írótól
azt tudjuk meg bizonyosan, hogy szembekerült szüleivel, akik magyarázkodnak előtte,
s szeretnék átvállalni tőle a cselekvések felelősségét.
Lélektan és moralitás, pszichoanalízis és pedagógiai célzatosság egyaránt alkotó
elemei a könyvnek. A módszer, ahogyan Somogyi Tóth bevezet a család és Attila
világába, a mélylélektanra emlékeztető. Csak a tényre, azaz a konfliktusra koncentrál. Ezt világítja meg a két nézőpontú hosszas párbeszéd a Tigris, vagy birkában.
Kiderül, hogy a két szülő, apa és anya egyaránt magára venné a fiú minden felelősségét önmagáért (az apa a „tigris", az anya a „birka" viszonyulást tartaná számára jónak). Az ok és okozat kapcsolódás logikus következménye az író szerint,
hogy a szülő — főleg, ha valamiért rossz lelkiismeretű — megmentheti a gyermeket
minden szenvedéstől, zsákutcától, vagy ha nem, akkor legalább morálisan tehet
lépéseket. Ez az írói felfogás egyik vitatható pontja. Először azért, mert túlságosan
merev és mechanikus a „tigris vagy birka" alternatíva. Nemcsak a pedagógiai, a
közvetlen napi tapasztalatok is ellentmondanak annak, hogy az ifjabb nemzedék
egyszerű következménye lenne a korábbinak. Egy ponton túl mindenki önállóságra
törekszik, s ha eközben botlik, akkor nem a szüleinek kell lelkiismeret-furdalást
érezni. Nyilvánvaló, hogy olyan fiatal is képes harmonikus családi életet teremteni,
aki erre nem látott közvetlen tapasztalatot maga előtt. Ekként Attila kisiklásai,
sikertelenségei legfeljebb részben kötődnek a szülők életviteléhez. A fiú szavai, cselekedetei — a látszattal szemben — nem csak utánzások. Egy tizennyolc éves fiatalembert nem annyira az apjához, inkább önmagához kell mérni. Érdekes betét például a Háztűznézőben
a DNS-ről (az óriássejt, a dezoxiribonukleinsav) folytatott
eszmefuttatás, a hajlamok, képességek „zagyválódásáról". De mindenképpen meggyőzőbb kép kerekedne, ha a szereplők önmaguk mértékei lennének.
A családon kívül a szexuális kapcsolatok ugyancsak forrásai a konfliktusoknak.
63

Attila ebben is önmegvalósításra törekszik (még filozofálgat is róla). A fiatalember
olvasott, meditációkra képes, sőt, felismeri az embernevelés kulcsfogalmait, de a
lánnyal négyszemközt nem tud mit kezdeni. Ellentmondás? Igen. De nagyon egyszerű a válasz, a feloldás: erre nem készítették fel. Dosztojevszkij, Sartre műveit
kezébe vehette, meditálhat ezeken, bizonyítva, hogy nyitott szemű, önálló ember.
A Gitta hullámain viszont azt igazolja, hogy az okosság egyoldalú. Mert ezt nem
tanulta meg — mondhatjuk. De mielőtt a mondat megfogalmazódna, számba kell
vennünk, hogy ennek tartalma ismét a szülői felelősséghez visz. Azaz, az idősebb
nemzedéknek kellene vállalni az ódiumot azért, mert Gitta minden kísérlet ellenére
szűz maradt. Gyanakodhatunk, hogy a szerelmi együttlétre törekvés (eredménytelenségével is) állandó kísérlet önmaga rögzítésére, érettségének dokumentálására. A fiút
nem annyira a cselekvés, inkább a szituáció foglalkoztatja. Más oldalról, de ugyanebbe az irányba mutat Az üzenet. Itt sörözés közben a kiskatona azt gyónja meg,
hogy az érintetlen vallásos lányt miként kényszerítette művi abortuszra. Mindez a
novella tanulsága szerint egyenes folyománya annak, hogy a szülők jómódúak, szerelem nélküliek és felületesek. Erre egy cinikus és gátlástalan elbeszélő világít r á !
Ide kell még sorolni a Bosszút, hiszen a hős „a férfi vagyok, és mégse vagyok f é r f i "
komplexusától feszítetten él. Bajára gyógyítást nem a családja körében talál (ott
nem is keresi), hanem fiatalok vegyes társaságában. („Egy barátságparty csodálatos
élmény" — mondja.) Ugyanott már morális ítélkezés is megfogalmazódik a felnőttekkel szemben, de főleg sztereotípiákban.
Ki a hibás? — merül fel több helyütt a könyvben. Mármint azért az ellentmondásért, hogy az apák messzire látnak, életük tervszerűen irányított, de a fiúk semmit sem látnak „csak a nagy büdös, sűrű sötétséget". Az író a felnőttekre, a szülőkre hárít mindent. Célzások híján is nyilvánvaló, hogy Somogyi Tóth saját nemzedékével elégedetlen. Hősei közül a filmrendező apa testesíti meg mindazt az elmulasztott lehetőséget, ami végül is a fiúban tükröződik. Figyelme azonban valahogy elsiklott a tény felett, hogy a szülők korosztálya már cselekedett, tettek után
van, végrehajtott valamit. Míg a fiatalok mindezek előtt állnak. Az ősök tagadása,
a negálás így csak póz lehet, hiszen a meghaladás alapvető kérdése fel sem bukkan.
A vitákból, párbeszédekből épp a cselekvésháttér hiányzik. Ez pedig már átvezet a
kötet pedagógiai rétegéhez. A Huszonegy korsó sörben kimondva és kimondatlanul
határozott pedagógiai törekvések ismerhetők fel. Legvilágosabb — mint láttuk — a
felnőttek nevelésének szándéka. Az is hamar kiderül, hogy Somogyi Tóth meglehetős pesszimizmussal tekint a nevelésre. A Feltevések Karlovics tizenharmadik
szökése alkalmából azt bizonyítja, hogy a pedagógiai optimizmus tehetetlenül topog a
lelki rejtélyek előtt, a fiúhoz tizenharmadik szökése után sem jutottak közelebb.
Még a megértő fiatal tanárnő sem. A novellának különösen a lezárása veti fel élesen a tehetetlenséget. Nemcsak volt pedagógiai gyakorlatom, de a ráció is ellentmondásra ingerel. A nevelés ugyanis bipoláris — oda- és visszaható — folyamat,
amiben nemcsak adni lehet, de el is kell fogadni a jó szándékot. S ha ez nem történik meg, azért nem kizárólagosan az adó fél a hibás.
A kötet írásaiból nehéz eldönteni, hogy Somogyi Tóth mennyire bízik a fiatalok
nevelhetőségében. Tényként sorakoztatja a negatív jelenségek újratermelődését (az
okok, vagy a társadalmi háttér vázolása nélkül). A szökésről szóló novellában a gyerek aspektusa volt a döntő, A nagy futásban a tanáré. A „nagy futás" a hivatás, a
választott feladatok érdekében hozott áldozatok sora. Az „egész napos" gyerekek
között a munka „tébolyító futás a semmibe". A képet még az is árnyalja, hogy az
írói rokonszenv a f é r j oldalára került.
Nézetek, elvek ütköztetésén túl a kötet kulcsát a cselekvés ben kell keresnünk.
A sokszor megragadóan kidolgozott részletek arra figyelmeztetnek: nemcsak remélnünk kell a legjobbakat, de tenni is szükséges értük. Akkor is, ha első pillantásra a
feladat sötétebb tónusú. (Magvető.)
LACZKÖ ANDRÁS

64

Lappangó magyarok nyomában
BEKE GYÖRGY ÚJ KÖNYVEIRŐL
Beke György olyan alapossággal „tapogatja le", térképezi fel a romániai magyarság tömbjeit és szórványait, mint valami precíziós műszer. Legutóbbi könyveiben egyre nehezebb terepeket keres föl: a Nyomjelző rokonságban a dél-erdélyi
szórványokról, Fehér megyéből hozott becses híreket, két, 1980-ban megjelent könyvében* pedig olyan vidékekre vezeti az olvasót, ahol sokszor már csak lappangó
magyarokat lehet találni, ahol már legföljebb temetéskor, végső búcsúra gyűlik
össze a család, ahol a magyarság már csak úgy él, „mint a búvópatak, amely felszínre tör, aztán eltűnik megint".
A Fölöttük a havasok című könyv témája jószerivel ismeretlen a magyar irodalomban: a Bukarestbe került barcasági (hétfalusi) csángók életéről szól, de nem a
Bekétől eddig megszokott riporteri eszközökkel, hanem újszerű stílus alkalmazásával, amit ő családi krónikának mond, de nevezhetjük dokumentumregénynek is.
A hétfalusi csángókról tudnunk kell, hogy a XI. században Barcaságba települt
magyar és megmagyarosodott besenyő határőrök leszármazottai ők, akik a XV.
században a brassói szászok jobbágyai lettek, és a XIX. század második felében
nagyobb tömegekben vándoroltak ki Őromániába, különösen Bukarestbe, ahol elsősorban személyfuvarozással foglalkoztak, valamint az építkezéseknél találtak munkát, a leányok pedig cselédeskedtek. Ilyen, Bukarestbe került csángó családba nősült
Beke György, könyve tehát egyrészt valóban családi krónika, másrészt azonban sokkal több annál. A lappangva élő magyarok krónikája, a felszívódás és a megmaradás mezsgyéjén élő diaszpóra örökös őrlődésének krónikája ez a könyv, a szerző
minden eddiginél jobb, értékesebb munkája.
A lappangó magyarság ismérvei alapján aligha lehet véletlen, hogy ez a könyv
temetéssel indul és azzal is végződik: a folyót a torkolattól indulva járja végig, a
fonalat a végétől gombolyítja. Mindennek ellenére a könyv nem komor, és nem is
lehangoló, a szerzőnek mindenben a megtartó erőt felmutató szándéka átsüt a
könyv sorain.
Beke négyszáz esztendős hagyományt folytat, amikor krónikáskönyvet ír a bukaresti magyarokról. írása azonban általánosabb érvényű: a kisebbségben élőkre vonatkozik, akiknek életében óhatatlanul bekövetkeznek a kisebbségi lét lényegéből
fakadó események. Bekövetkeznének jórészt még akkor is, ha a legnagyobb türelem
és jószándék venné körül nemzetiségi mivoltukat.
Könyve megdöbbentően példázza, hogy milyen mélységekig tud szívódni, a
lélek milyen messzi rétegeit hathatja át a kisebbségi, a diaszpóra állapot és mindaz,
ami ebből következik. Amikor az ember örökösen a megmaradás és a feloldódás
lehetőségeit latolgatja, azt, hogy „mit is nyer valaki a könnyű, vagy csak könnyűnek
játszott oldással, és mivé tehet egy másikat a lassanként görcsös gátlássá váló önmagaőrzés, távol a szülőföldtől?" Ügy tűnik, ebben a körben mindenkinek van
valami gyötrő, sokkolásszerű élménye az anyanyelvét vagy a nemzetiségét — magyarságát — ért durva sérelem miatt, ami azután a legkülönfélébb formában meszesedik, raktározódik el a lélek mélységeiben. A könyv tanúsága szerint van akinél
a vasgárda pribékjeivel való ifjúkori találkozás nyomasztó emléke kísért, van akinél
„csak" egy magáról és emberi mivoltáról megfeledkezett bukaresti „úr" (Kacsó
Sándor szerint: „egy nyavalyás sakál") ocsmánykodása, vagy éppenséggel a különböző nemzetiségű tanítók és tanárok értetlensége okozott és okoz nehezen és rendszerint csak látszólag gyógyuló sérüléseket az önérzeten. Bizony ezen a vidéken
• Fölöttük a havasok. Dacia Könyvkiadó, Kolozsvár-Napoca, 1980 és Búvópatakok.
rion Könyvkiadó, Bukarest, 1980.
g Tiszatáj

Krite-

65

aligha feledkezhet meg valaki nemzetiségéről, mindig akadnak, akik így vagy úgy
eszébe juttatják, hová tartozik. Így alakul — úgyszólván a szemünk előtt — az a
kisebbségi magatartás, amely fölött szerencsés kívülállók oly könnyen törnek pálcát,
vagy ami még rosszabb: térnek napirendre. És példálóznak a meghajló fűvel, amely
megőrözködik a kaszától. Pedig „a kaszás jön a kasza mögött, sarkával letapossa,
földbe, vízbe lépi, és a fűszál hiába tápászkodik fel később, a sár örökre r a j t a
marad". Így közeledünk lépésről lépésre a lényeghez, a kisebbséginél is nehezebb
diaszpóra lét erkölcsi alapállásához: „senkit nem sérteni, de ha lehetséges, sértetlennek maradni". „Hiszen — idézi Beke vigasztalón a jugoszláviai Sinkó Ervint —
minden vállalt sors — a nehéz kisebbségi sors is — humanizálhatja az embert."
Aligha véletlen, hogy a lappangó bukaresti magyarok lelkivilágának, cselekedeteinek jobb megértése érdekében Beke sűrűn hivatkozik a Moldovában élő csángók körében szerzett tapasztalataira. Fontosak ezek a párhuzamok, amelyek segítségével a kisebbségi lét legnagyobb mélységeibe pillanthatunk. Az anyanyelvükön
beszélni már csak a kapun belül merészkedő klézseiek felidézése, vagy a székelyek
közé házasodó csángó menyecske esete, aki a régies beszédjét érő csúfolkodás miatt
immár dacból nem szólal meg a házon kívül magyarul — mindezek a jelenségek
szerves alkotórészei annak, amit kisebbségi sorsnak nevezünk.
A Fölöttük a havasok című könyv mindazonáltal korántsem tűnik megszemélyesített társadalomtudományi tanulmánynak. Beke jól és helyes arányban használja a tudatunkra és az érzelmeinkre ható írói eszközöket. A szűkebb és a tágabb
családban zajló események minden erőltetettség nélkül gyűjtik össze a bukaresti
magyar diaszpóra gondjait, jelenségeit. Olyan szenvedélyek izzanak vagy éppen
törnek fel sisteregve ebben a megidézett körben, hogy a semlegesebb és tárgyilagosabb témákhoz szokott stílus olykor nem is tudja, vagy tán nem is a k a r j a teljes
hűségében visszaadni ezeket az indulatokat.
*

Beke régóta kísérletezik a „többszólamú" riport műfajával, s tulajdonképpen ez
az igyekezet figyelhető meg a Fölöttük a havasokban is, noha ez nem riportkönyv.
A „többszólamúságot" már a Fehér megyei riportkönyvben, a Nyomjelző rokonságban is meglehetős tökéletességre sikerült fejlesztenie. A legutóbb megjelent, Beszterce-Naszód megyei riportkönyvben, a Búvópatakokban
azonban talán még tökéletesebben illeszkednek egymáshoz a szólamok. Beke György, ez a nagybajuszú besenyő, igazi bölcsességgel elegyíti a múltat a jelennel, a magyar sorsokat a románokéval és a szászokéval, a helytörténetet a szociográfiával, végül olyan irodalmi
piláfot tálal elénk, hogy a tíz ujjunkat is megnyaljuk utána.
A riportkönyv Erdély északkeleti vidékére kalauzol, a Mezőség északi részére,
valamint a Sajó és a Beszterce völgyeibe. A történelem, amely Erdély népeivel
különösen kegyetlen játékot űzött, talán ezeken a tájakon pusztított a legtöbbet, s
a XVI—XVII. századi háborúk nyomán az Árpád-kori magyarságnak csak a töredékei- maradtak meg, szigetszerűen szétszóródva a szászok és a nagyobb számban a
középkor végén beköltöző románok között. Évszázadok óta lappang tehát a magyarság ezen a tájon, valódi és képzeletbeli lyukakban, barlangokban. „Naszód vidékén
— olvashatjuk —, Nemegyét kivéve, nem iskolák jelzik a magyar szórványokat,hanem legfennebb anyakönyvi bejegyzések." Természetes, hogy ilyen körülmények
között megnő a jelentősége minden szónak és minden cselekedetnek, és különösen
megnő az „írástudók", a szellemi élet embereinek a felelőssége, akiknek életében
ú j r a és újra „feltűnik a régi dilemma: vállalni a sors kisebbik jussát, vagy duzzogva
várakozni az érdemelt nagyobbra, ami késik?" Beke a tőle megszokott módon válaszol erre a kérdésre: számba veszi és fölmutatja a szellemi élet neves és névtelen
végvári vitézeit, akik tiszteletre és követésre méltó önfeláldozással, nemegyszer hősiességgel vállalják a sorsukat. Duzzogás helyett cselekednek, akár középiskolát kell
szervezni, akár egy zenekart, vagy aránytalanul nagy erőfeszítésekkel megteremteni
66

a lehetőséget néhány gyermek számára, hogy anyanyelvén tanulhasson. „Itt a szórványban mindig kell egy-egy szenvedélyes ember, aki szabad idejét és főként pótolhatatlan idegeit áldozza a közös szellemi gyarapodásért." Találóan állapítja meg
Beke: az „önkéntesek földje ez!", olyanoké, akik „a borsószemen térdepelve is
szépet álmodnak".
fgy válnak ebben a könyvben a sokszor aprónak, egyedinek tűnő bajok egy
többmilliós népcsoport gondjává. Nekünk magyaroknak, boldogtalan történelmünk
következtében, különös figyelemmel és érzékenységgel kell szemlélnünk mindenfajta
nemzetiségi problémát, sérelmet és megoldást egyaránt, legyen az magyar, román
vagy akár fríz. Beke is fölkapja a fejét, amikor kedvező híreket hall Hollandia nem r
zetiségeiről, és megkülönböztetett érdeklődéssel foglalkozik a Beszterce-Naszód vidéki románok történeti eseményeivel is. Ion Oarcásu irodalomtörténész nézeteinek
bemutatása számottevően gyarapítja az erdélyi román nép történetével kapcsolatos
ismereteinket, s hallatlanul érdekes, amit a naszódi granicsárság és a székely határőrség párhuzamos szervezéséről, sorsuk hasonlatosságairól és eltéréseiről ír. Ugyancsak a román helynévkutatásokkal kapcsolatosan sikerült fontos igazságokat megfogalmaznia, egyebek közt azt, hogy a „helynév a nyelv sajátja, a nyelv elidegeníthetetlen része. Mikor anyanyelvemen beszélek, nemcsak a közneveket, a tulajdonneveket is az anyanyelvemen mondom".
*

Beke Györgynek ez a két könyve szépen betölti a kisebbségi irodalommal kapcsolatosan oly sokat emlegetett, s oly ritkán megvalósuló hídszerepet. A lappangó,
búvópatakszerűen el-eltűnő és fel-felbukkanó magyarok nyomában járva nem kerüli
meg, bőségesen ír a más nemzetiségűekről is, nevezetesen a románokról és a szászokról. Jó volna tudni, hogy ezen a hídon vajon egyirányú-e a forgalom, vagy
mindkét irányban haladnak a hírek és a gondolatok?!
A búvópatakok
útját pedig igyekszik egyengetni ez a könyv, hogy azok a
vizek törvénye szerint haladhassanak. Mert „ezek a búvópatakok ritkán találnak
közös mederre, pedig természeti törvény lenne számukra egymás keresése". Majd
később: „Nekünk ezen a vidéken meg kell nyitnunk a búvópatakok eltorlaszolódott
útját, hogy közös mederbe szaladhassanak."
Kaphat-e irodalmi alkotás ennél nagyobb és nemesebb feladatot?
HALÁSZ PÉTER

Gál Sándor: Mesét mondok, valóságot
A szülőföld vonzásában élő író előbb-utóbb szembe találja magát a kérdéssel:
honnan jöttem, kik között éltem, élek. A lírai, de dokumentatív erővel írott falumonográfiák ezért nem csupán a szociográfia, a néprajz tárgykörébe tartoznak, hanem a személyes vallomás meghittsége folytán az írói önéletrajzhoz is. Vallomások
prózában, de mindet átszőheti a tárgyleírások, szokásmódok pontossága; vagyis bennük a líra korhoz — tájhoz, történelemhez, meghatározott társadalmi körülményekhez — kötött valóságdarabbal keveredik. Ez a megjelenítési mód, gondoljunk csak
Darvas József Egy parasztcsalád története című munkájára, főképp a népi íróktól
nem volt idegen. Sárközi György híres könyvsorozatának címével szólván, mindnyájan Magyarországot akarták fölfedezni, méghozzá úgy, hogy nem feledkeztek
5*

67

meg a kötődésről, a szülőfalu, a t á j s a család meghatározó és alakító erejéről.
A nyelvről, a történelemről, a gyermekkorban hallott első szóról. Mindez védettséget kölcsönzött: ilyen és ilyen erkölcsi háttérrel — etikai tartással — készült a
társadalmat sokszor bíráló-elítélő látlelet. Aligha szükséges hozzátenni: mindig a
jobbítás szándékával.
A csehszlovákiai Gál Sándor ú j könyve, a Mesét mondok, valóságot, persze csak
távolról rokon a fönt említett munkákkal, de a tartás és szándék következetes. Mindent meg kell őrizni a múltból, amely nemzedékek továbbélését könnyítheti meg.
Fölkutatandók az elvesztett — elfeledett — szavak, szokások, tárgyak, munkaeszközök, hiszen egy kisközösség, a falu életének ezek a legfontosabb dokumentumai. P á r
évvel ezelőtt az erdélyi Horváth István Magyarózdi toronyalja című falumonográfiája keltett föltűnést — adatgazdagságával és írói módszerrel ábrázolt pontos faluképével. A könyvet a gyűjtőszenvedély hitelesítette: egy író megmerülése szülőfaluja múltjában, sokszor hallott balladáiban, s nem kevésbé a népéletben. Pozsonyban élő magyar író, Duba Gyula is szólt már az őt útrabocsátó közegről; a Vajúdó
parasztvilág szociografikus önéletrajz, de mert kitűnő író tolla alól került ki, lélegzik benne minden: a család legkisebb mozzanatában is ott rejtőzik a történelem.
S a közösségben való helytállás, melyre az író méltán büszke, külön is hangsúlyozódik. „Ezért azonos bennem valahol a falum azokkal a belső tartalmakkal, amelyek
a lélek egyensúlyát és a tettek tisztaságát biztosítják."
Gál Sándor „meséje" szintén erre a valóságalapra épül, noha ő helyenként —
főképp a falu szövetkezetének leírásánál érződik mindez — vázlatosabb, szárazabb.
De a gyöngébben kifejtett részletekért kárpótol könyvének néprajzi anyaga: a fölgyújtott búcsi lakodalmas nóták egész füzére, egy-egy találó, az „elvi és gazdasági
előkészület" után vígan rikkantott rigmus. „Búcsot — ez Gál Sándor szülőfaluja —
Köbölkút, Muzsla, Karva, Mocs és Bátorkeszi fogja közre." Az egyszerű közlés nem
mond mást: elénk rajzolja a térképet. De a dokumentarista hangja azonnal megemelkedik, mikor a t á j népéről és az anyanyelvről beszél. „Táj és név — hiszem —
együtt él és áll az időben. T á j és név együtt emelkedik, vagy együtt vész el. Amit
én szülőföldemként tanultam meg szeretni, becsülni, őrzi tulajdonát. S hogy m á r
korábban leírtam: örök birtokosa ennek a tájnak s ennek a nyelvnek, amely földet
és fogalmat eggyé tett."
A szülőfalu a XIII. században említtetett először, már temploma és Benedekrendi kolostora is volt ekkor. A tatárdúlástól számítva azonban minden század —
az író szerint „némelyik kétszer-háromszor is" — megtizedelte a községet. Vagyis a
századokra visszanyúló, közösséget egybeforrasztó tulajdonságot mindenképpen becsülni kell: az itt élők — nyilván mindig a jobb jövő reményében — el tudták
viselni a szenvedést. A lakosság száma változhatott — 1570-ben mindössze 47 felnőtt
adófizető, 1860-ban 1714 ember (több, mint ma) élt a faluban —, de alig változtak
a terhek: a török, és később a földesúr, mindig megkövetelte a maga részét. Esztergom közelségének tudható be, hogy Búcs — az eggyel kevesebb fizetés, adózás reményében — a katolikus hitről áttért a protestánsra. A való élet tényeit bölcs felismeréssel igyekezett korrigálni. Az író örömmel nyugtázza, a váltás valamicskét
az anyanyelvet is közelebb hozta közösségéhez. Károli Gáspár tehát, akarva-akaratlan az anyanyelv gyakorlását segítette.
íme, a nemzetiségi sorban élő író óhaja: mindenki tisztességgel beszélhesse
anyanyelvét! Sajnos, később is előjött a gond; Gál Sándor szembenéz vele, mikor
szülőfalujának krónikáját helyesbíti. „»-1945-től 1948. szeptember l-ig szlovák iskola
működött a faluban«, olvasom falum krónikájában. Én pontosítanám ezt a bejegyzést, mégpedig oly módon, hogy 1945-től 1949-ig nem volt magyar iskola, sőt negyvenötben, negyvenhatban szlovák se, hiszen az iskolát a háború oly mértékben megrongálta, hogy abban tanítani nem lehetett."
Gál amikor azt írja, hogy „menekítem magamba ezt a tenyérnyi t á j a t ; csilla»
gait, holdját, egét, napját", ezekre a nem túl vidám emlékekre is gondol. A kép —
a krónikaíró hűsége: igazmondás — csak így lehet teljes. Már az is érdekes, ahogy
68

a nyitó- és zárófejezetet megválasztja; mindkettő vallomásos hangú líra. S a hangot
személyesebbé teszi, hogy a krónikás mellett ott sündörög egy felnövekvő nemzedék
képviselőjeként saját gyermeke. Ez az állandóan számonkérő, valamiképp a jövőt
reprezentáló gyermeki szem, tisztaság ad különleges hangulatot a szavaknak. Sütő
András Anyám könnyű álmot ígér című regényében, még inkább az Engedjétek hozzám jönni a szavakat naplójegyzeteiben ily árnyalatosan kifejező a nyelv, mint Gál
Sándor „derűre-borút" párbeszédeiben. „— Apuka, mesét mondasz? — Valóságot! —
Az ő kérdése sárga virágok lánca, az én válaszom összehajló fű."
El kell hinnünk: Búcs története azért íródott, hogy a gyermek — aki ma, sajnos, nem járhat magyar óvodába — valamikor történelemkönyvként lapozhassa föl
a Mesét mondok, valóságot című rendhagyó falumonográfiát. Ízlelhesse a személyes
emléktárból, hitelleveleket bujtató dobozok papirosairól, lejegyzett lakodalmi köszöntőkből, balladákból kimenekített szavakat. A láncolat, higgyünk benne, továbbra
sem szakad meg, hiszen az író édesanyjának és édesapjának is minden szava történelem. Emlék a marokszedő korból, a részesaratás, a gabonacséplés, a különféle
munkák — jégvágás, „masinázás", sárfal- és nádtetőépítés — embert próbáló
idejéből.
A mozaikszerkesztés előnye: sok mindenről beszélhet az író anélkül, hogy didaktikusán mindig a teljességre kéne gondolnia. A könyv tehát nem szakmunka, kevés
benne a jegyzet, a korábbi írásos anyagra való hivatkozás. Gál Sándor a fölgyújtott, ne hangozzék túlzásnak: életével megtapasztalt valóságot írja, melyet a rokonok — ezért a szégyenérzet — nem egyszer feketére „színeztek". Valósággal megszenvedi, hogy ősei nincstelenségükben kénytelenek voltak a máséhoz nyúlni, s azért
is pironkodik, hogy szeretett szülőfaluja valamikor századokkal ezelőtt honfoglaló
háborút indított az egyik szomszéd település ellen. Számadást végez, melyben egymás mellé kerül jó és rossz, és nem szükséges hitét sem minduntalan bizonygatni,
hiszen egy-egy elejtett mondatából kiderül, melyik oldalon, kiknek az igazsága
mellett áll. Édesanyja szolgálóként másnak csöveskukoricát hordott föl a padlásra,
mikor a fiatal gazda — szemtelenkedve — megszégyenítette. Az író következőképpen, a késői visszavágás módozatán töprengve, nyugtázza a valahai emléket. „Lehet,
hogy anyám azért szeretett inkább az uraságnál »negyven párra-« aratni, mert ott
azért ilyet még az intéző sem mert volna tenni. Negyven pár arató az negyven kaszát és negyven sarlót is jelentett." Vagyis: roppant erőt, a megszégyenítést azonnal megtorló készenlétet.
Ilyen és ehhez hasonló megnyilvánulásokban válik a személyes történelem társadalmi érvényűvé: azzal, amit mond, és avval, ahogyan mondja. A könyv nem egy
lapja, főként amely a fogalmazást segítő gyermek közellétét sejteti, prózaversként
olvasható. Máshol tárgyilagosan szikár, adatokat közöl, iratokat másol, magnetofonfelvételeket értelmez, szokásmódokat rögzít. Különösen a Hagyományok,
szokások
című fejezet figyelemreméltó. A búcsi lagzi leírása például valóságos tanulmány: az
„elvi és gazdasági előkészülettől" egészen a fiatalasszony ágybadugásáig kíséri végig
a falut mindig megélénkítő eseményeket. Számtalan vőfélyrigmus, a lakodalomban
fölszolgált ételeket és italokat elővezető vers van a könyvben. S tizenöt olyan rigmus is, melyet a menyasszonytáncot feltehetően megelőző „menyecsketánc" kezdetekor szavaltak a lakodalom derűjéről, rendjéről gondoskodó vőfélyek. „Elég volt már
nékem függni a rózsafán, / A leánybokor rózsafája ágán. / Szérűi voltam, megszerettek, / Egy legénynek megkérettek."
Búcs legendáját egy temetői séta csak fokozhatja: a „legjelesebb halott" az a
Katona Mihály, aki az A föld mathematica leírása a világ alkotmányával együtt című
könyvét követő főművét, a Közönséges természeti földleírást 1819-ben, a faluban fejezte be. Tehette, hiszen 1803-tól 1822. május 12-én bekövetkezett haláláig a búcsi
református eklézsia prédikátora volt. Soós Károly esperes úr szintén itt nyugszik,
aki a Református Sión című búcsi folyóiratban — 1929 és 1935 közt szerkesztette —
többek között egy magyar református tanítóképző felállítását szorgalmazta, s figyelme
kiterjedt a „földműves proletariátus" nyomorúságos életkörülményeire, is.
69

Gál Sándor sikeres kutatómunkát végzett: sok mindent föltárt, rendszerezett, s
végső soron egy halódó, sok helyütt m á r csak emlékben megőrzött életformát írt le
könyvében. A Mesét mondok, valóságot hitele a személyes hangban van. Egyvalaki
rögzít mindent, de a látása: közösségi. Értékelésének fedezetét is ez adja. (Madách.)
SZAKOLCZAY LAJOS

Élünk-e csakugyan?
KORNIS MIHÁLY: VÉGRE ÉLSZ
Ma már bizonyos távlattal is rendelkezünk annak a fordulatnak a megítéléséhez,
amely az elmúlt bő másfél évtized magyar prózájában végbement. Ez a fordulat
minden eddiginél kiélezettebben az önismeret jegyében — vágyában és p r o g r a m j á ban — alakult; alapkérdéseket vetett fel: az egyéni és történelmi jelenlét kínzó és
kínos gondjait, felülvizsgálta kanonizált prózahagyományainkat s vele önszemléletünk néhány makacs sztereotípiáját, formákkal, magatartásokkal kísérletezett, kiutakat keresett egy állandósulni látszó identifikációs zavarból. Közvetve-közvetlenül, de a hetvenes évek prózatermésének szóban forgó vonulata végső soron az
„élünk vagy nem?" nagy egzisztenciális kérdése köré szerveződött. Ezekben a m ű vekben — kimondva-kimondatlan — az volt a tét, hogy tudnak-e önmagukkal érvényes alternatívát állítani a világméretű (s ezen belül roppant nemzeti-társadalmi)
változások idején, amikor — Balassa Péter tanulmányában már Walter Benjáminra
hivatkozva mondhatja — „a férfiak némán térnek meg a háborúkból, »-no comment«-tel az ajkukon, hiszen csak (el)hallgatni és szégyenkezni lehet, vagyis: felejteni és feledtetni. Hiszen mindenki bűnös (még az áldozat is olykor), és ez elviselhetetlen az emlékezetnek. (Mozgó Világ, 1980. 5. sz.)
Komis Mihály prózája is félreérthetetlenül a történelmi önvizsgálat e tágabb
vonzáskörében alakult. Az 1949-ben született szerző a „holtak emlékének" ajánlotta
bemutatkozó könyvét, amelynek címe is a fenti kérdésfelvetésre rímel, szó szerint:
Végre élsz. Ügy látszott: ismét jelentős művel gazdagodunk: az író tehetsége nyilvánvaló, mással összetéveszthetetlen hangja van — nem kis szó! —; s csakúgy
nagyigényű jelentkezésre vall, hogy a kötet elbeszélései és az őket követő, kétszáz
lapos, monstre színjáték egymáshoz is kapcsolódnak — lazán — témákban, motívumokban. Az egyes írások ugyan lezártak, mégis a hősök és helyszínek ismétlődése, a stílusváltozatok mozaikszerű egymásra vonatkoztathatósága mintha egy még
szélesebb körkép — létparabolává általánosított családtörténet — előmunkálataiból
adnának ízelítőt. Egyetlen írói vízió fennhatóságát, a különféle valóságrétegeket
összefogó közös szemlélet meghatározó jelenlétét sejtetik. Azonban közelebbről nézve
e sejtés nem igazolódik, így aztán rögtön ki kell tennem Kornis vállalkozásához a
kérdőjeleimet is: minél többet forgatom, annál inkább érzem, hogy valami fontos
benne torzóban maradt, kevesebb több lett volna. Az író gyanúsan sokszor enged
az anyag mutatványos csábításainak, ilyenkor képzelete felszínes és mellékösvényekre kalandozó — ama nagy egységet, amit könyve kezdettől ígér, Kornisnak
egyelőre nem sikerült létrehoznia.
Kérdéses persze, hogy mennyire jogos a nagy epikus formát számon kérni olyan
művektől, melyeknek úgyszólván egyetlen kizárólagos hatáseszköze a groteszk. Hisz
ami megejtő Kornis teljesítményében, az a látás elevensége, a köznapi — mondanám: plebejus elemekkel építkező — bizarr humor. Tehetségének is azok a divinációs pillanatai, mikor az elcsépeltet, banálist, a csiricsáréan semmist is egziszten70

ciális távlattal ruházza fel. Alapélménye a személyiség állandósult patthelyzete, teljes azonosságzavara: az az állapot, amelyben a valóság érvénytelensége végleges és
visszavonhatatlan. Az író számára ez evidensebb, mint az egyszeregy, mintegy természetadta közeg — olyan otthonosan mozog, létezik a groteszkben, hogy nem tudni:
az anyatejjel szívta-e magába, az iskolában tanították-e ki? S éli azóta szüntelen:
sportból, játékból, mimikriből avagy keserű kényszerűségből? Példa mindegyikükre
hozható. De mi a groteszk? Örkény István, kinek Kornis irodalmunkból tán legközelibb rokona, csalafintán határozta meg: „Szíveskedjék terpeszállásba állni, mélyen előrehajolni, s ebben a pozitúrában maradva, a két lába közt h á t r a t e k i n t e n i . . .
— majd — . . . szíveskedjenek kiegyenesedni." Wolfgang Kayser monográfiát írt róla,
szerinte groteszk az, amikor tájékozódásunk alapkategóriái hirtelen felmondják a
szolgálatot, s jólismert, meghitt világunk mintegy varázsütésre lelepleződik: érthetetlen és szörnyű — igazi — arcát mutatja meg. Így értve — végső soron — groteszk
az egész „elidegenedett világ" maga, esztétikai minőségként is nyilván ezért futhatott korunkban ilyen fényes karriert; emelkedhetett a létünk lényegét megmozgató
nagy érzések: az áhítatos, a tragikus rangos társaságába. Kornis groteszkjei is jórészt erről az üzemzavarról szólnak, amely megszüntethetetlennek és megdönthetetlennek bizonyul, hisz csak létezésünk szélső, ám valóságos tartományait kell egymásra fényképezni, hogy kitessék a paradoxon, megmutatkozzék köztük a közvetítés
abszolút hiánya. S mivel nem lehetséges közöttük emberléptékű (logikai, érzelmi)
viszony, ez a két szféra kölcsönösen érvényteleníti egymást, a másik felől nézve
mindkettő hamis: sírjunk vagy röhögjünk rajta — egyre megy. Végül is mi a
teendő, ha a holtak szájából halljuk egykori életük létfontosságú — így m á r : nevetséges — meghatározottságait (Halálfolklór), milyen érzelmekkel vegyük tudomásul,
h a a meghalt apa eme esetlegesség bizonyosságával is folytatja megszokott életvitelét, intézi az ilyenkor szükséges ügyeket, megkeni a sírásókat, tárgyal a hitközséggel, villamoson indul a saját temetésére: „hát ami a villamoson megy az nem igaz
csak a másodikra fértem föl már a végén kiabáltam emberek nem vadak elmék
vagyunk de rám se bagóztak mindenki a könyökével lökődött és egész úton állni
k e l l e t t . . . " (Apa győz). Az a két szféra, ami ezekben az írásokban ironikus éllel
egymásra vetül: a triviálisan köznapi és a metafizikus. Németh László írta, hogy az
ember csak addig ember, míg vannak — lehetnek — ünnepei. Az Apa győz Kornis
rekviemje, benne a hiány és hamisság reflektorfényében ragyog fel az ünnep;
bizonyosságot ad, hogy a szép, jó vagy szeretet a méltatlan formáktól függetlenül is
van, valóságosan létezik.
Sajnos ritka a könyvben ez a bensőséges pillanat, az írót jobban leköti a
mechanizmusok külső logikája, megelégszik a praxis tüneteivel. Többféle változatban is körüljárja civilizációnk orientációs zűrzavarait, hol is áttörhetetlen
falak szigetelik el egymástól a szűkebb és tágabb közösségeket, egyént és történelmét, régi és ú j maszlagokat. A poén szavatolt, hiszen a hősök nem látják, nem
akarják látni a nyilvánvaló tényeket. Készségesen betörik a fejüket, csakhogy tanúsíthassák: nem rajtuk múlik ez a kínos malőr, ők mindent megtettek, hogy alávethessék magukat a „magasabb" realitás szempontjainak. A kisgyerek feltétlen örülni
akar az úttörőtáborrá álcázott fegyintézetnek, István még élete előtt és „büntetőjogi felelőssége tudatában" előre kijelenti, hogy „I. Ferenc József, Gróf Károlyi
Mihály, Kun Béla, Horthy Miklós, Rákosi Mátyás, Kádár János stb. kormányát
tisztelni fogom, törvényeit becsülettel megtartom". Az iskolások is szentül elhiszik,
hogy a forradalmárt a mozgalmi zsargon teszi, s bár a „lavórral letakart" Budapesten pártalapításukra semmi se változik, ők azért — a hivatáshoz méltón — lehetetlent nem ismerve konspirálnak, vagyis a Nyáry Pál utcai templom oltárán a
Bunkócskát éneklik, majd kimerülten az elvi vitáktól „az elvtársnők megkeresték,
hol végződik az elvtársak pizsamakabátja...".
Lehetne sorolni, Kornis a viccel, börleszkkel, paródiával stb. sémaszerűen is a
kapcsolatok képtelenségét, a kommunikáció lehetetlenségét ugratja ki. S mert meghosszabbítva, kizárólagossá és végletessé nagyítva a gondolat kényszerpályáit: a
szembeállított valóságszintek egymást is kölcsönösen cáfolják; voltaképpen a hamis
71

tudatok oktalan csatáin nevetünk; mármint nevetünk akkor, ha nem szegi kedvünk
közben a szorongás, a kiúttalanság rossz perspektívája, ami az erősebb írások mókái
mögül itt is ki-kisejlik. Az elszigetelt groteszk effektusok ugyanis olyan abszurd
szemléletté állnak össze, amely totálisan birtokba veszi a múltat és jelent, kétségbe
von jót-rosszat egyaránt. S tudjuk: nem jogtalanul, hiszen századunk történelmében
minden megtörtént már, hiszen bűnös az áldozat is: „ötödikben a Breuert elégettük
a kályhában mert úgy félt mindenkitől hogy annak m á r szaga volt előre bocsátom
az hogy zsidó szóba se jött az hogy a kályhában véletlen egyszerűen nem lehetett
m á s h o l . . . " S mivel a válasz még ennél is képtelenebb, így a folyamat is feltartóztathatatlan — Breuer a kályhában hősködni kezd —: „így akarta a maga javára
billenteni a helyzetet az a hülye hogy befogadják éppen most a tyúkeszével úgy
gondolta hogy ez a legjobb pillanat beférkőzni az erősek közé A FÉNYBE JUTNI
hát most már utálták mint a szart (Egy kis kannibál).
Komis abszurdja tehát főleg szatírára törekszik, olyanra, ami egyszerre két oldalra vág. Halleluja című komédiájának is ez a formaelve: a jóvátehetetlenül széttagolt világok süket párbeszédében ugyanis minden állítás szükségszerűen hamis: a
főhős életbölcsességei — „Az úttörő erősíti a népek barátságát" — szemernyit sem
üresebbek nagyapja ellenérveinél: „Én vagyok az Ür, a te istened, féltőn szerető
Isten vagyok." Poénokban nem szűkölködünk, a petárdák — többnyire — csattannak, mégis: sok is már a jóból, kivált, ha minden egy rugóra jár: Magyarország —
operettország, Árpád vezért (új történelmében) egy Budvájsz nevű nyilas játssza el,
igaz, a föléje rendelt világegyetemet is egy Papp Gábor nevű Isten, alias maszek
üveges teremtette volt. (Üveges a mennyországban).
De nem is az a fő baj, hogy
Kornis hajlik a rutinra, hogy a szatíra ennélfogva nem elég vitriolos, sokkal
inkább az, hogy könyve végkicsengésében a szerző önmaga legbenső intencióival is
szembekerül.
Még pontosabban: az érzelmeivel, lévén ez az író eredendően érzelmes alkat,
kinél a groteszket is mindig líra pereli: ez volna az ő szuverén esztétikai minősége, s ebben gyanítom a lehetőséget, az értéket, mely életművét is megszervezheti. Ezért is meglepő, majdnem érthetetlen, hogy a Végre élsz írásainak túlnyomó többsége a nem élünk kategorikus ítéletét sugalmazza kizárólagosan; Kornis
— akár a poénvadászat külsőségeivel is — a távolságtartó társadalmi torzképet
favorizálja a léleklátó, intim hangoltság helyett. Mintha néha egyenesen szégyellné
az adut, amit pedig a kezében tart. Tétován és ellentmondásosan vállalja el tehát
azt a mély vonzalmat, mi több: szeretetet, ami legszűkebb környezetéhez (hivalkodóan zsidósra sarkított) kispolgári miliőjéhez, annak hamis formái és minden álságos rekvizituma ellenére mégiscsak meghatározóan köti. Személyisége itt elbizonytalanodik, láthatóan még nem döntötte el, hogy mihez is kezdjen túlcsorduló érzéseivel, el se kendőzi, de ellensúlyként se játssza ki őket igazán: jobbára elidegeníti,
szabadulna tőlük, máskor viszont — törést okozva a kötet kompozíciójában — kérkedik velük, mesterkélten is: „Anya teste illedelmesen lóg a kötélen, finom lába a
levegőben spiccel... Fojtogató szerdaszag van, beszivárog az ablakrésen, de a pucér
villanykörte gennysárga fénye is ontja. HOL A KÉS?"
Akárhogy is van: Kornis képes volt a palackból kiengedni a szellemet, felidézni
századunk legrosszabb közérzetét. Kérdés, mihez kezd majd vele. Mert ha sok ígéretes írás birtokában is, a neheze azért még hátravan. Nem elég megírni, meg kell
küzdenie a rémmel, neki is egyedül. Hogy a játék vérre megy, azt csakis elemi indulat hitelesítheti: személyes rácsodálkozás? felháborodás? kétségbeesés? szarkazmus?
iszonyat? Kornis aligha a kérlelhetetlen leleplezők közül való. Az ő képessége inkább
a részvét, az együttérzés melege. Esély és ellenerő, hogy ne sérüljön az önismeret, de
hogy az esendőségben is megmutatkozzék a szívszorító kiszolgáltatottság és a tótágast állt világ chaplini csetlés-botlásában is felragyoghassák az emberi méltóság.
Csak darabja alcíméhez kell magát tartania: szeretetről írni komédiát. (Szépirodalmi.)
KIS PINTÉR IMRE
72

Nagy András: Savonarola
Két évvel első, karcsú novelláskönyve után terjedelmes regénnyel jelentkezett a
még mindig igen fiatal, húszas éveinek első felében járó Nagy András. Életkorát
hangsúlyozni két okból érdemes. Egyrészt hogy tudhassuk: a most induló fiatal írónemzedéknek képviselője, másrészt, hogy megértőbbek legyünk nagyszabású vállalkozása iránt. Mert regénye nagyszabású, de hibái is nagyok. A pályakezdő szertelen
sokatakarása, bátorsága, mely nem riad vissza a hatalmas feladattól, rokonszenves,
de az eredmény töredékes.
Mint pályakezdő elbeszéléseiben, itt is a történelemhez fordul írói anyagért.
Akit kiválaszt, Savonarola (1452—1498) a XV. század végének egyik legérdekesebb,
legellentmondásosabb figurája. Századok óta mozgatja a gondolkodó képzeletet. Végletes és árnyalt ítéletek egyaránt születtek, s ezekből jó ízelítőt ad a fülszöveg,
idézve Goethe, Machiavelli, Lukács György, Thomas Mann, Gramsci idevágó nézeteit. Már ez a névsor is jelezheti, hogy Nagy András szokatlanul merész kihívásra
vállalkozott, amikor egy valóban egyetemes jelentőségű, közismert történelmi személyiséget állított a középpontba. Vajon mi célból? A könyv Savonarola életútját követi végig születésétől megégettetéséig, keretül választva a hamarosan meginduló
szentté avatási eljárást, — de nyilvánvalóan nem történelmi életrajzi regény. Nem
az, bár az író láthatóan hatalmas ismeretanyagot mozgat meg, alaposan búvárkodott a kor Itáliájának, különösen Firenzéjének történetében, szokásaiban, hétköznapjaiban, elmélyülten tanulmányozta az egyház és a vallás helyzetét s a politikai
erőviszonyokat egyaránt. Mindezt csak eszköznek tekintette ahhoz, hogy modern,
korunkhoz szóló regényt írhasson, hogy a regény gondolati anyagának középpontjába
azokat a szálakat állíthassa, amelyek összekötik a fél évezreddel ezelőtti eseményeket és azok tanulságait a maiakkal. A huszadik század embere érthetően keresi
egyre gyakrabban a példát a történelem régmúltjában is, a rokon- és az ellentétes
vonásokat, s mindezt azért, hogy megérthesse saját korát, s hogy megfogalmazhassa
történelemfilozófiáját. A Mediciek Firenzéje és Savonarola Firenzéje alkalmasnak
mutatkozhat e kérdéskör megragadására, de igen nagy írói tapasztalat szükséges
hozzá, s ez az, aminek óhatatlanul híjával van még Nagy András. Regényét olvasva
lehetetlen, hogy ne gondoljunk egyre gyakrabban Déry Tibor híres művére, A kiközösítő re, s ezen az összehasonlításon a fiatal szerző csak veszthet. Ennyiben a
„végzetet" hívta ki témaválasztásával és annak megformálásával, hiszen egy nagyszabású írói pálya egyik záródarabjának életbölcsességével és mesterségbeli tudásával nyilván nem versenyezhet. Az összevetésnek egy nagy tanulsága mégis van, s ez
egy hiányra utal.
Milyen ugyanis az író viszonya a felidézett korhoz s hőséhez? Mondhatjuk,
hogy ellentmondásokkal telített. A helyeslés és elítélés egyaránt hangot kap, s a
keretül szolgáló rövid nyitó és zárófejezet csak erősíti ezt, hiszen aki megölte Savonarolát, ugyanaz í r j a meg pápai utasításra az élettörténetet, amely a szentté avatási
eljárás alapjául szolgálhat majd. Nem ez a kettősség b a j önmagában, hanem az,
hogy az író nem tud távolságot teremteni önmaga és a regényvilág között. Benne
él ő is Firenze világában és benne él az 1970-es évekében is, s ezt a kettőt úgy
viszonyítja egymáshoz, mintha ez a megfelelés közvetlen, természetes lehetne. Déry
regényében a viszonyítás és a távolságtartás alapja a következetesen kidolgozott
irónia, s ha ez nem is az egyetlen, de mindenképpen igen termékenynek bizonyuló
eszköz az írói nézőpont fölényének megteremtéséhez. S azért is épp az irónia lehetőségeit kell itt kiemelni, mert úgy látszik, belehelyezkedni próbálva a regény világába, hogy a feloldatlan gondolati dilemmáknak ez lehetett volna a feloldásra módot adó eszköze.
Mik ezek a dilemmák? Valóban alapvető történelemfilozófiai kérdések a f o r r a dalomról, a győzelem utáni tennivalókról, a forradalom és a reform, a forradalom
73

és a zsarnokság, a vezetők és a néptömegek viszonyáról, a néptömegek vélt és valós
érdekeiről, az eszményeket és a realitást követő politikáról. Olyan kérdések ezek,
amelyek számos történelmi szituációban modellálhatók. És Savonarola valóban olyan
figura, aki alkalmasnak mutatkozik ezek megjelenítésére. Milyen ember is ő? Egy
eszme fanatikusa. Ez a fanatizmus segíti őt nemcsak egyházi, de világi sikerekhez
is, ez teszi Firenze korlátlan urává a Mediciek elűzése után. Ám fanatizmusa, amely
eddig a pontig sikereinek kovácsa volt, megakadályozza, hogy reálpolitikussá váljon
a hatalom birtokában, s végső soron ez vezet bukásához.
A mai ember éppoly nehezen vagy még nehezebben tud azonosulni a fanatizmus
bármely formájával, mint a régi firenzeiek felvilágosultjai. A lemondás, a korlátozott, a legtágabban értve önmegtartóztató élet nem eszmény. Így ma nagyobb a
távolságunk Savonarolától, mint kortársainak lehetett. S ezért bármennyi is az
igazságelem eszméiben és tetteiben, azonosulni nem tudunk vele. Bukása nemcsak
ügyetlenségéből, de nézeteinek életidegenségéből is következik. S bár érzékelteti ezt
is a regény, nem elég következetesen. S úgy tűnik, hogy Firenze és Savonarola sorsának eldöntésében végül is épp nekik: Firenze népének és Savonarolának volt a
legkevesebb része — mert a világpolitikai erők küzdelme döntött. Ám ez a tény
nem oldhatja fel a felelősség alól se Savonarolát, se Firenzét.
Az írói távolságtartás hiánya mellett még egy döntő problémája van a regénynek. Az alakformálásé. A regény középponti figurája természetesen Savonarola, s ő
viszonylag gazdagon, sokoldalúan jelenik meg, s még az a folyamat is hiteles és
érzékletes, amelynek során szerencsétlen ifjúból fanatikus prédikátor, gátlásos emberből másokat terrorizáló, teljhatalomra törő politikus lesz. Savonarola körül az
alakok viszonylag nagy tömege jelenik meg, de ez már inkább csak megjelenés s
kevésbé megjelenítés. Inkább csak eszével, tárgyi tudásával illesztette be ezeket az
alakokat Nagy András a regénybe, s így vértelenül, sokszor felismerhetetlenül mozognak mindvégig. Igaz, hogy ezzel szemben néhány életteli figura él a gyermek és
az ifjú Savonarola otthoni környezetében, s íőleg igaz az, hogy a firenzei közhangulat, a tömeg megjelenítése általában sikeres. Ha csak Firenze lenne a regény hőse
Savonarola mellett, jól is lenne ez így, de hát itt nem esszéről van szó az írói szándék szerint. Az előbbiek azt is jelentik, hogy atmoszferikus összetartó ereje a két
pólus a regénynek, s hogy ez a hangulati egység következetesen végigvitt.
Nagy András regénye tehát nagyszabású, de elhibázott munka. Így formailag
esetleg igaza lehet az eddigi néhány bírálat szigorának, de tartalmilag kevésbé, mert
itt nem egy eleve hibás írói elképzelésről van szó, hanem olyanról, amely a kivitelezés során csak töredékesen sikerült. (Magvető.)
VASY GÉZA

Németh G. Béla: Küllő és kerék
Másféle könyv ez, mint a Németh G. Bélától eleddig megszokott s várt finom
művelődéstörténeti elemzésekre alapuló távlatos irodalomtudományi értekezések. De
nem mintha itt nem lenne ugyanolyan gondos és széttekintő a művelődéstörténeti
megalapozás, és nem is mintha a részletesen megalapozott tanulmányok kilépnének
a kellőképpen tágasan értelmezett irodalomtudomány köréből. Nem a jellegük és
mégcsak nem is tárgykörük más, hanem a szerepük, pontosabban a szerepkörük.
Jó szemmel észlelte ezt Bata Imre, mikor nyomban felvette a kötetet az általa leginkább közérdekűnek ítélt könyvek rövid recenziói közé: „A kötet Wilhelm von
Humboldtól vett mottójával magát figyelmezteti: »Ne higgye a tudós, hogy ő fordítja a világ útjaira a tudás erőit, ö a küllő és a kerékagy, a kerék azonban az
74

i s k o l a « . . . Németh tanár úr írásainak gyűjteményével az iskolára hagyatkoznék;
bölcsészeire, akiket tanított, s akárkire, aki tanulni hajlandó abból, amiben e tanulmányok írója tudós." És éppen ez a kötet elsőrendű jelentősége, hiszen cseppet sem
mindegy az, hogy az olvasók többsége miféle képet alkot magának nemzete irodalmáról. Mert valamilyent, márcsak a kötelező iskolai oktatás miatt is, alkot. A kerék
tehát forog, de nem föltétlenül szilárdak benne a küllők. Még az sem lehetetlen,
hogy olykor egyáltalában nincsenek is küllők, csak egy üres karikával zsonglőrködnek szemfényvesztő vásári mutatványosok. Nem, nem Németh G. vagy Bata szuggerálja a kép efféle képtelen túlhajtását, de nem árt fölvillantani, hogy ezzel is
hangsúlyozzuk tudományos kutatómunka és legszélesebb értelemben vett nevelés
nélkülözhetetlen összeköttetéseit.
De lássuk elébb az agyat és a küllőt, azaz azt a képet, amit Németh G. a múlt
század második felének magyar irodalmáról és irodalomtudományáról fölvázol. Döntő
jelentőségű fél évszázad ez az egész magyar szellemi élet fejlődésében; érthető hát,
hogy számos kép és tévkép rögzült róla egymást követően és gyakran egymás mellett. De ha értelmezésekben nem is volt soha hiány, annál inkább releváns elemzésekben; Németh G. Béla éppen erre a hiányra figyelt föl jókor, s türelmes kutatómunkával igyekezett tisztázni a 48, illetve 67 utáni irodalom eszme-, művelődés-,
intézmény-, társadalom- és tudománytörténeti jellegzetességeit és kereteit. Ezekre a
részletes elemzésekre alapozta szakmai körökben jólismert — és elismert — pozitivizmusképét: azt az univerzális művelődéstörténeti modellt, amely a kiegyezés utáni
magyar irodalom — nagy tehetségek jelenléte sőt újratermelődése ellenére is bekövetkező — állandó hanyatlását magyarázta. Megmutatta, hogyan nőtt föl egy
egész ifjú nemzedék — Arany László, Toldy István, Asbóth János nemzedéke —
igényeiben és színvonalában tökéletesen európaivá épp akkor, amikor Európa eszményeiben — s tán önmagában is — csalódott polgársága tunya jólétbe lanyhultával
egyre lejjebb csúszott a nagy emberi alapkérdéseket dogmatikusan elhessentgető
pragmatizmus — s méghozzá egy egyre agresszívebb pragmatizmus — „pozitivista
liberalizmussal" megideologizált lejtőin. Ez a másodvirágzását élő vagy inkább másodvirágzásra fölgerjesztett pozitivizmus Európa-szerte eleve és észrevétlenül leszerelt minden igazán eredeti és radikális gondolatot; a „kiegyezés" — ez tulajdonképpen Németh G. nagy fölfedezése — aligha korlátozható osztrák—magyar viszonylatokra, legföljebb — a földbirtokos arisztokrácia és a dzsentri hatalmának viszonylag
intakt megőrződése miatt — itt „sikerült" legjobban az a nacionalista propagandával megfejelt refeudalizáció, ami ősi dicsőség, címek, címerek, lobogók, nemzeti gőg,
urizálás, uniformisok és egyre tökéletesebb fegyverek arzenáljává változtatta a századfordulóra úgyszólván egész Európát. Nagyon pontosan látja Németh G., hogy
ebből a szempontból az igazi kiegyezés, az igazi tragédia nem is 67 volt, hanem 75,
Tisza Kálmán — azaz a gazdag polgársággal és a földbirtokos arisztokráciával kiegyezett dzsentri — hatalomátvétele. Látja jól, hogy ez a kiegyezés nem tárgyalható
relevánsán osztrák—magyar vagy akár közép-európai keretekben. Többször hangsúlyozza, egyre nyomatékosabban, az általános európai koordináták figyelembevételének szükségességét, s ismételten figyelmeztet, „hogy a nemzeti elv torzulásának
hagyományaival szinte minden európai nép fiainak tudata alaposan meg van terhelve". Ám figyelmeztetések és hangsúlyozások ellenére a tényleges tárgyalásban
mégiscsak a magyarok húzzák a rövidebbet, hisz róluk van szó, s így aztán olykor
akár ama emlegetni szokott állatorvosi tanlovon, rajtuk ábrázoltatik az európai késő
tizenkilencedik század összes elképzelhető nacionalista kórsága — magyarként. Mert
nem mintha mondjuk Beöthy különösebben rokonszenves jelenségként volna ábrázolható, ámde ősmagyar lovasa még mindig csak szelídebb válfaja Treitschke agresszív pángermán mitológiájának, és Rákosi Jenő bornírt magyar „küldetéstudata"
csupán szerény árnyéka Kiplig dölyfös „white man's burden"-jének, amit különben
máig közkedvelt dzsungelkönyve valószínűleg épp úgy terjesztett, mint méltán elítélt
jingoregényei. Nem, nálunk sohasem volt divat az a széles néprétegeket szédítő
vérgőzös „we don't like to fight but by Jingo if we do" és az a „Deutschland
Deutschland über alles"-hangulat, ami a korabeli európai nacionalizmusok úgylehet
75

legvisszataszítóbb vonása, s épp ebben a korban Közép- és Délkelet-Európa kis népeivel aligha állíthatók szembe globálisan a klasszikus polgári államok, mint ahol
„az emberről és társadalomról való eszmélkedésbe olvadt a nemzetről való eszméledés". Gobineau, Heinrich von Stein, Chamberlain, Péguy, Barrés, Amicis, D'Annunzio s annyi sok kisebb-nagyobb angol, német, francia, olasz író, de más szinten és
hasonlíthatatlanul szélesebb körökben Verne Gyula sikerei is mind azt m u t a t j á k ,
hogy akkoriban a klasszikus polgári államokban legalább annyira „a nemzetről való
eszmélkedésbe" olvadt „az emberről és a társadalomról való gondolkozás", mint a
Baltikumtól a Peloponnészoszig lakó kis népeknél. S viszont épp itten oldotta példamutató tisztességgel és következetességgel magyarságról való eszmélkedését az emberről való gondolkozás nagy áramába Arany (amint épp Németh G. itt közölt
Arany-tanulmányai tárják föl legszebben), s ugyanez mondható Berzsenyi, Petőfi,
Vörösmarty költészetéről is. Csínján kell hát bánni e téren az „elmaradásföldrajzi"
beosztásokkal, hiszen a nacionalista ideológiákkal szembesülök tragédiáját épp az
mélyítette s keményítette végül feloldhatatlanná, hogy nem holmi helyi aberrációval, hanem egy általános európai téveszmerendszerrel kényszerültek szembenézni.
Nyugaton csakúgy, mint nálunk. De nálunk — joggal hangsúlyozza Németh G. —
még komplikáltabb s nehezebb volt ez az ellenállás, hisz olykor a hosszú nemzeti
elnyomás alatt megőrzött s fölnövekedett — szó szerint szent — érzésekkel kellett
szembeszállania, illetve el kellett (s a történésznek máig el kell) tudni választania
a reformkor, a szabadságharc s a megtorlás évei alatt táplált honszeretettől azokat,
akik 67, de főként 75 után a hazafiúi érzést — az egész Európát elöntő nacionalista
ideológia keretében — a dzsentrikiegyezés hasznára kamatoztatták. A Beöthy-féle
történeti-jogi nemzetmisztikából vagy a Rákosi Jenő-féle eklektikus polgári „reform"
magyarkodásból — márcsak nívótlanságuk miatt is — elébb-utóbb kilógott a nacionalista lóláb, s így viszonylag könnyű az irodalomtörténész dolga is. Ám Németh G.
igazából a komplikált eseteket kedveli, amikor felelős hazaszeretet és kiegyezéses
vagy kuruckodó nacionalizmus cseppet sem könnyen elválaszthatóan keveredett valami — látszatra egyáltalában nem elfogadhatatlan — nemzeti ideológiában. Itt
érvényesül legszebben a Bata-emlegette „nüanszok" és „tágabb horizont" Németh
G.-re jellemző dialektikája, itt mutat igazán az analitikus mérleg finom játéka ú j
utak és régi zavarokat tisztázó eredmények felé. Így például a „Gyulai Budapesti
Szemléjét, a Budapesti Szemle Gyulaiját" elemző írásában, melyben pontos mérlegelések hosszú sorozatával támasztja alá már a címben meglepő pontossággal közölt
diagnózisát: „defenzió a hatalom fogságában". Vagy ilyen a Philológiai
Közlöny
Heinrichját, Heinrich Philológiai Közlönyét mérlegelő tanulmánya, melyben messze
túl azon, hogy körültekintően bemutatja a magyar irodalomtörténetírás első iskoláját — nem csekély teljesítmény önmagában sem —, rekonstruálja az egész ellentétek gyötörte szellemi klímát és azt a hozzá alkalmazkodó intellektuális magatartást, amely állandó de lehetőleg nem lényegi kompromisszumok árán megteremtette és megóvta az irodalomtudomány színvonalát, ha nem is tudta a . . . De interpretáció helyett itt — mert nagyon fontos — idézzük inkább Németh G. összegezését: „Ahhoz volt szellemi ereje és bátorsága, hogy elhárítsa az irodalom művelődéstörténete jegyében a birtokosság Beöthy irodalomtörténetében (is) megjelenő ideológiáját; ahhoz viszont nem volt ereje (tehetsége vagy bátorsága), hogy egy másikat,
egy másik esztétikai szintézist magába foglaló szemléletet szögezzen vele szembe.
De nyilván elsősorban nem is az egyéni bátorság és tehetség elégtelenségének a
következménye volt ez, hanem a társadalmi-művelődési támogatottság és sugalom
hiányáé. így is jelentős erőket vont ki a nacionalista ideológia hatóköréből, jelentős
erőkbe oltotta a nemzeti művelődés európai összetartozásának érzetét. Az ő m u n kálkodásának is köszönhető, hogy nacionalista magyar irodalomtudós ugyan szép
számmal akadt, de olyan alig egy-kettő, aki faji vagy épp vérségi képletekbe akarta
volna kötni-szigetelni az irodalom értékeit." És itt akár meg is állhatnánk, hisz az
akkori Magyarországon és az akkori — ismételjük meg — nacionalizmusok fűtötte
Európában nem csekély eredmény ez. De ezzel némiképp meghamisítanánk az idézetet. Mert Németh G. nem elégszik meg ennyivel, ö szelíden szemére hányja Hein76

richnak, hogy megállt félúton. „Így, ha a Thomas Mann-i mondat variációját kívánnánk munkásságára, tevékenységére alkalmazni, az talán így hangoznék: Wissenschaft eines Halbpolitischen, vagy így: Halbpolitik eines Wissenschaftlers. Ahol a
»halb« a distanciatartás demonstrálását, a hivatalos ideológiával való azonosulás
elhárítását is jelentette, de jelentette a valódi ellenzékiség vállalásának elhárítását
is. Élete alkonyán alighanem ezért is kerülhetett közel a Nyugat Babits nevével
jelölhető magatartás-változatához."
Retrospektív szigorúság a „valódi ellenzékiség" ilyetén számonkérése? Eligazító
magyarázat inkább egy magatartásforma s az általa meghatározott alkotás jobb
megértéséhez. Mesteri példája az ilyen magatartás-értelmezésnek a (Zsigmond Ferenc maga korában hevesen támadott monográfiájának alapvető eredményeit fölelevenítő) Jókai-esszé. Németh G. itt percig se kér számon a nemzeti liberalizmussal szívvel-lélekkel azonosuló mestertől semmiféle ellenzékiséget, de még tartózkodást sem; ellenkezőleg, éppen azt becsüli Jókaiban, hogy „lírai bensőségével, sorsérző melankóliájával" hitelesen és együttérzően megvilágítja „a magyar nemesség,
a kisvárosban is otthonos magyar birtokosság pickwicki világát". Menthetetlenül
süllyedő életforma volt ez, de „nincsen hosszantartó, szükségszerűen és szervesen
kialakult történeti életforma érték nélkül. A közép-kelet-európai kastélyok, udvarházak és kúriák is megteremtették a maguk igazi emberi kapcsolataikat, formáikat,
amelyekben egy Mickiewicz, egy Turgenyev, egy Tolsztoj is el-elgyönyörködött."
S a maga módján Jókai is; az elgyönyörködő s elgyönyörködtető elbeszélővel azonban szembe kell állítani a nemesség apológiájára vállalkozót, akinek „nagyarányú
szerkezeti építményei szervesség nélkül, üresen ásítanak, retorikája hangosan kong".
Kong a folyton olvasott és ismételten megfilmesített Jókai-regények többségében
máig; Németh G. szíve és ízlése szerint tulajdonképpen csak Az aranyembert emelné
ki közülük, de Németh G. soha meg nem áll ízlésítéleteknél, mélyebbre ás most is,
és Jókai üresen kongó retorikája mögött, társadalomképe reflektálatlansága mögött
fölismeri romantikája primitívségeit. A centristákkal — Eötvössel, Szalayval, Keménnyel — ellentétben Jókai soha nem élte át a romantika korai (német—angol)
fázisának gyötrő és eszméitető küzdelmeit, márpedig „az emberi eszmélés egyetemes
folyamatában nincsenek kihagyható láncszemek". Ahol ezekre a láncszemekre nincsen szükség, ott Jókai művészete — ez Az aranyember szerencséje — megél sorsérző pátoszából; ámde ahol az eszmélődés szervessége csakis a romantika kínzó
eszmevilágának megélése és legyőzése árán volt megteremthető, ott világa külsődleges, erőltetett, kevéssé reflektált maradt.
Épp a kínzó és megnyugtató küzdelmek árán nyert magasrendű reflektáltság
emeli ki és rangsorolja Péterfy Jenő írásait; ezt mutatja meg mesterien Németh G.
Béla (egész kötete, de tán egész pályája szempontjából) igen fontos Péterfy-tanulmányában. Ez az írás — rendeltetésének megfelelően — görög tanulmányai tükrében mutatja be Péterfy Jenőt, de a tükörkép a teljes embert vetíti elénk; egész
írásművészetét, kritikusi tisztességét és gondolkozói fegyelmét. Megérteti, ismét a
teljes európai kontextust fölvillantva, miért jutott el Péterfy meditációi magányosságán emelkedve szükségképpen a görögséghez, miként talált kínzó töprengéseihez
Platónban s a korai szofisztikában megnyugtató vezetőt, miért zárta mindenkinél
inkább szívébe Szophoklészt. „Belátni értelemmel, megélni érzelemmel, elviselni
erkölccsel az emberi lét tragikumát — istenek és utópiák menedéke nélkül —, ez
Péterfy vágyott magatartása, ezt véli látni Szophoklészban." Ez a görögséggel s görögség ürügyén kiküzdött magatartás állította igazából szembe Nietzschével, holott
ő is a történelem és az egyén szembesülését tudta kora fő kérdésének, s ugyanúgy
vallotta, hogy „nincsen visszaút". Csakhogy Péterfy „úgy vélte, a világkultúra segítő
hagyománya nélkül senki nem felelhet maga semmilyen lényegi kérdésre". Így lesz
ő rokona sok tekintetben „annak a nagy történelemértelmezőnek, akit majd csak a
XX. században ismer meg igazán a világ: Diltheynek".
Sorsdöntő párhuzam, s nyilván nemcsak a Péterfy-értelmezés szempontjából.
Hisz az Utószó szinte szó szerint megismétli (a tudománytörténet jelenre érvényes
77

tanulságaként) a belátni — megélni — elviselni sztoikus magatartásmodelljét, s ami
még fontosabb: az a XIX. század, amelyikbe Nietzsche, Dilthey és Péterfy szervesen
tartozik, többé már nem a pozitivista liberalizmus sivár világa. Németh G.-t nem
köti többé a kor egysíkú pozitivizmusmodellje; nemcsak a „nüanszok" területén,
ahol eddig is jócskán eltért tőle, de a „tágabb horizontokban" sem. A kötet bevezető tanulmánya ugyan még tételesen megismétli a modellt, de ahogyan haladunk
az olvasással, úgy válik egyre nyilvánvalóbbá, mi minden elfért ebben a valójában
hihetetlenül gazdag században! A szerkesztő es a kritikus Arany meglepően modern
és fölényesen jól tájékozott szempontjai például, vagy a lírikus Arany romantika
eredményeit megőrző és klasszikussá transzformáló költészete, „a fásult kebel költészete"; vagy ahogyan Németh G. szép Arany-tanulmányában í r j a : „deista sztoicizmusa". Ám mindegy, minek nevezzük, a lényeg az, hogy a szürke prakticizmuson, fölfuvalkodott scientizmuson, szűkkeblű evolucionizmuson, mechanikus determináción, szociáldarwinizmuson kívül Németh G. egyre élénkebb érdeklődéssel
regisztrál mellettük vagy ellenükben föltűnő folyamatokat és jelenségeket. Milyen
megértő örömmel méltat például vidéki gimnáziumok értesítőiben eltemetett tudományos kincseket! S azután ott volt az elméleti s az empirikus természettudományok — Németh G. többször utal rá — hallatlan föllendülése, honunkban is! De
ugyanígy említhető a technika és a műszaki oktatás állandó színvonal-emelkedése,
a mezőgazdaság forradalma, a klasszika-filológia s általában a filológiák újjá-,
illetve megszületése, a történetírás hatalmas módszer- és szemléletbeli gazdagodása,
a századvégen-századfordulón a szociológiai orientáció megjelenése, a képzőművészetek átalakulása és általában a művészi fogékonyság példátlan megnövekedése.
Minden volt ez inkább, mintsem „ein dürftiges Zeitalter"; bár az is volt, kétségtelenül, de végtére valamilyen szempontból melyik kor nem az? Hobsbawm könyvéből mindenesetre jól látható a kor sokféle gazdagsága, s nemrégiben mutatta meg
Várkonyi Ágnes, hogy micsoda kincsek áshatok ki a pozitivizmus eladdig sivárnak
hitt honi történettudományából!
Félre ne értsük valahogyan: jelen recenzens percig sem kívánja azt a látszatot
kelteni, mintha Németh G. Hobsbawm s Várkonyi Ágnes nyomába lépne. Németh G.
kitart a „dürftiges Zeitalter" Thomas Mann-i képe mellett, de egyre inkább regisztrálja a sivárságot támadó vagy oldó momentumokat is. S ezek a szaporodó momentumok a maguk tragikus ütközésével, sztoikus emelkedettségével, üldözöttségével,
óvatos különállásával vagy akár korba-simulásával lassan rendszerré rendeződnek
ama „tágabb horizonton", a kiegyezés kori magyar irodalom ú j s az eddigieknél
hűbb művelődéstörténeti képévé. Éppen ennek érdekében hangsúlyozza ismételten
Németh G. az elfogulatlan, gondosan megalapozott ú j módszereket s korabeli forrásokat egyaránt ismerő részlettanulmányok s áttekintések égető szükségességét, ezért
ismétli unos-untalan, mennyire nem ismerjük még ezt a kort.
A megismerés nyitottsága azonban a múlt kutatóját kétszeresen is a jelenhez
köti: a történelem föltárása segít megérteni a jelent, a jelen megértése viszont a
múlt megismerését segíti. S az irodalom esetében még ennél is mélyebb a kapcsolat,
hisz „az irodalomtudománynak a saját kora irodaimisága jegyében folytonosan,
mondhatnánk naponta meg kell határoznia, a múltból mi tartozik ma is az irodalom
körébe, s mi csak az irodalom történetébe. Mert a múlt művei állandóan változtatják helyüket a két állomány között. Egyesek a pusztán irodalomtörténetibe kerülnek az irodalmiból, de vissza is térhetnek az előbbiből az utóbbiba. S az az oktatáspolitika vagy az a közművelődés, amely nem támaszkodhat e tekintetben az irodalomtudomány eligazítására, s puszta irodalomtörténetté vált anyagon próbálja
növendékét eljuttatni a művészeti élmény szükségérzetének felébresztéséhez, eleve
elvesztette a csatát." A jelen kötetben közölt recenziók, valamint az irodalomtudományi kutatásokat és az irodalomoktatást tárgyaló dolgozatok így semmiképpen sem
tekinthetők egy formális kötöttségeivel is egyre inkább közéleti keretekbe kapcsolódó pálya köteles kitérőinek, sőt még afféle nemes melléktermékeinek se. Hozzátartoznak, éspedig szervesen, a mindennapi kutatómunkához, a kötet többi tanul78

mányához. S ezek az írások a távlatos tájékozódás igényével, a nüanszok szeretetével, a speciális vizsgálódások szükségességének és jogosultságának hangsúlyozásával
mind a tudományhoz nélkülözhetetlen toleráns elégedetlenségre tanítanak. Többet s
hasznosabbat történész ma aligha tehet, hiszen erre a reflektáló és kritikus magatartásra igencsak nagy szükség van ma is, „mert korszakok és irányzatok múlnak
a magyar irodalomtörténetben, de a kinyilatkoztatás marad". Márpedig kinyilatkoztatás küllő helyett semmiképpen nem a tudás erőivel forgatja a kereket. (Magvető.)
VEKERDILÁSZLÓ

Lackó Miklós: Szerep és mű
„A legigazabb méltatás a kommentár" — írta mottóként Halász Gábor Kazinczytanulmánya elé. Hasonlóképp fogalmazta meg Illyés is az esszéista feladatát: „Az
írói alkotás egyetlen elfogadható kritikája: a magyarázat." Ideológiai elfogultság,
metodikai megszállottság egyaránt tévutakra vezethet; az elemzésből vagy indulatos
hitvita lesz, vagy pedig a módszer önigazolása. De nem elégítheti ki objektivitásigényünket a másik szélsőség sem: a hermeneutikai gondolkodás abszolút kötetlensége, elvmentes programtalansága. A kommentár a tárgyilagosság műfaja, melyben
szerző és téma egyaránt megőrizheti önállóságát. Célja nem valamely egyoldalú prekoncepció bizonyítása, hanem a vizsgált szellemi jelenség természetének teljesebb,
mélyebb megismerése. Lackó Miklós ú j könyvében — amely bizonyos értelemben
a korábbi nagy sikerű tanulmánykötet: a Válságok — választások folytatásának tekinthető — a kommentár tanulmányírói ars poeticája mellett kötelezi el magát.
A kutató „ne folytonosan jót és rosszat elválasztani, mindenáron tanulságokat levonni akaró kritikusként közeledjék egy ötven évvel ezelőtti korszak ideológiai és
irodalmi problémáihoz. Inkább az akkori felfogásokat igyekezzék gondosan rekonstruálni" — olvassuk egyetértően Lukács-tanulmányában. Ezzel akaratlanul is oldja
a két világháború közti korszak magyar eszmetörténetének merev sematizmusát.
Pontosít, árnyal, módosít — azaz hitelesen ábrázol a vagy-vagyok végleteivel mindeddig sommásan elintézett érdemes gondolatokat és magatartásformákat. Anélkül,
hogy sine ira et studio elfogulatlanságát összetévesztené önfeladó szenvtelenséggel.
Ideológiatörténeti érdeklődés és esztétikai érzékenység Lackóban szerves egységet alkot. Hajlam, képességek e szerencsés ötvözete teszi igazán alkalmassá vállalt
feladatára, mivelhogy — a magyar fejlődés sajátosságaként — szellemi életünk
döntő színtere a két háború közötti korszakban is: az irodalom. Az ú j tapasztalatok
és modern gondolátok első megjelenési helye az Európa kulturális állapotára szeizmográfszerűen betájolt esszéműfaj, innen rajzanak ki aztán eszmék, ötletek, hogy a
megfelelő tudományszakokban rendszeres teóriákká érlelődjenek. Így a szerző szinte
rákényszerül Németh László inspirálta módszerére, a szellemi portréfestésre, társadalmi szerep és emberi személyiség dialektikájának megfigyelésére. Nemcsak elv és
funkció mechanizmusa a fontos számára, hanem a fölfogások, elméletek humánus
közege is.
Az arckép legfontosabb törvénye a pontosság. Lackó mindig gondosan ügyel
elemzéseinek filológiai megalapozására. Nem is eredménytelenül. így tudja — Gyulai
Márta kéziratos hagyatékának tanulmányozása nyomán — Osvát Ernő alakját ú j
megvilágításba helyezni. A Gyulai Pál-típusú irodalomszervező figuráját a „diabolikus szerepjátszóéval" cserélni föl, aki belső feszültségeinek, tágas esztétikai szemlélet és kritikusi szigor, morális tisztaság ellentmondásainak szüntelen feloldására
kényszerül. Az állóképet fejlődésrajzzá eleveníti: miközben a szerkesztő megpróbál
79

á r ellen úszni, együtt radikalizálódik vagy retirál a Nyugattal, s irányzatok helyett
tehetségekben gondolkodik. Lukács Györgyről a 100% és az Űj Március anonim
cikkeinek azonosításával bizonyítja be, hogy történelem- és forradalomszemléletének
kialakulása, realizmuselméletének kifejlődése mennyire kötődik a magyar valósághoz és kultúrához, a közép-kelet-európai régióhoz, s így szerepe a marxizmus hazai
adaptációjában sokkal fontosabb, mint az ekkor csupán famulusának tekinthető Révaié. Ám Lackó nem ragad meg az egyes életművek szintjén, törekszik a korjellemző
következtetések megalkotására. Osvátról szólva a Nyugat második, úgynevezett „védekező" korszakának időszerű rehabilitációját végzi el, Lukács húszas évekbeli publicisztikáját elemezve pedig a honi kommunista művelődéspolitika alternatíváit vázolja föl. Míg Gaál Gábor erdélyi Korurckjában erősebb a szimpátia a polgári progresszió s a bizalmatlanság a népi írói mozgalom irányában, itthon „a kommunisták
a népiek éles romantikus antikapitalizmusát forradalmibb, a radikális forradalom
felé inkább terelhető eszmekörnek tartották, mint a polgári radikalizmus f o r m á j á ban jelentkező neoliberalizmust".
Az arckép másik törvénye: az analógiák és különbözések éles kirajzolása. Így
sikerül Lackónak a vallástörténész Kerényi Károly Sziget-gondolatát — amely mindenekelőtt tudományos-világnézeti eszmény s magas humánus igényszint — mind a
George-kör nietzscheánus messianizmusától, mind a korabeli életfilozófiák homályos
irracionalizmusától elhatárolnia. A klasszika-filológia frankfurti iskolájával rokonságot tartó magyar gondolkodó életművének jelentősége és tisztasága a baráti k ö r :
Thomas Mann, Szerb Antal és Németh László eszméivel való konfrontációban válik
nyilvánvalóvá. Az eltérő és azonos vonásokból szőtt párhuzam hiteles. Tán csak
Kerényi és Németh kapcsolatát zárja a kelleténél rövidebbre. (Kerényi még 1940-ben
is, jóval a Kisebbségben megjelenése után, Németh Kelet-Európa-eszméjét védelmezi a Magyar Nemzet Gál István-inspirálta vitájában.)
A kötet gerincét az Illyés- és a Németh Lászlóról szóló tanulmány alkotja. Az
előbbi vázlat, a pályakép tág horizontja, az utóbbi metszet, az író 1928—29-es szellemi fordulatának vizsgálata, egyetlen pillanat kinagyítása. De mindkét írás közös
abban, hogy valamiképp kulcsot keres az életmű egészének értelmezéséhez, az alkotói pálya szellemi katalizátorait akarja megnevezni, s e monografikus igénnyel
szinte fölé magasodik a többinek.
A hagyományos Illyés-portrét: „a könnyed összegező", a végletek közt „ironikusan vagy hősiesen" egyensúlyozó alkotóét Lackó újjal cseréli föl: „a tépelődő, a
saját hivatástudatában is kételkedő, tolsztoji, pascali önvizsgáló" drámaibb töltésű
figurájával. Illyés, akit a szerző okkal tart a népi mozgalom centrális, iránykijelölő
alakjának, a maga küldetését az úgynevezett „előőrsszerepben" körvonalazza: értelmiségivé válva, annak megmaradva azonosulni a néppel, helyette szólni és előtte
járni, a nép értékőrző tisztaságát és történelmi sebzettségét a „közvetítő realizmus"
kettős látásmódjával (az élmény líráját és a megfigyelés objektivitását elegyítve)
kívülről és belülről egyszerre ábrázolni. Ezen ellentmondás felől lehet megérteni a
költő korszakait is: a harmonikusabb és dilemmákkal telítettebb időszakok váltakozását pályáján. Nem eléggé világos azonban ebben az okfejtésben, hogy a meghasonlásból mennyi vethető a személyiségnek, az „alkatnak" a világkép, a „szerep"
iránti idegenkedésére, illetve a hivatás, küldetés társadalmi megvalósíthatóságának
esélyére. Annál többet megtudunk viszont a „szerep" tartalmáról. Lackó — ú j a b b
irodalomtörténetírásunkban példaadó realizmussal — építi be Illyés fejlődésrajzába
a 45 előtti tanulmánykötetek: a Magyarok, a Lélek és kenyér, a Csizma az asztalon,
a Ki a magyar? elvi tanulságait. „Gondolati teljesítménye talán a modern nemzeti
eszme belső elemzése terén volt a legnagyobb" — állapítja meg róla. Hiteles képet
fest az illyési nemzetfogalom lassú átformálódásáról: mint lesz egyre lényegesebb
összetevő benne az etnikum szempontja mellett a nyelvé. Az etnikai érvelést egykor
a szociális igénybejelentésekkel való egybefonódottsága, a nyelvi gondolatmenetet
újabban a nacionalizmusok megerősödése hitelesíti. Kérdéses azonban, tekinthető-e
gondolati hibának, rögeszmeszerű merevségnek, ha az író a történelemkutatás bizo80

nyos „hézagait" vágyképekkel tölti ki. A művész múltszemlélete nem lehet azonos
a tudóséval: nem szűkülhet le a „megtörtént" szférájára, hisz a múlt beváltott és
beváltatlan alternatíváiban az író nemcsak a történelmet éli meg, hanem általa a
jelen és jövő adottságait és lehetőségeit is.
A három Németh László-tanulmány: A fiatal Németh László és a húszas évek,
a Babits Mihály vonzásában, valamint a Németh László és a Nyugat — szerves egységet alkot. Az első az Emberi színjátékhoz, a Boda Zoltán ideológiamentességében
és vallásalapításában lappangó ú j közösségi orientációhoz vezető gondolati utat járja
be: a Szabó Dezső szellemével való birkózás, a Bartha Miklós Társasághoz való
csatlakozás és eltávolodás, a konzervatív népiesség élményét. A második arra ad
választ, miként kompromittálódik az író értékszemléletében a „faj" és az „őserő"
Szabó Dezső-i programja, s váltja fel azt részint a babitsi minta hatására, részint
pedig (Gide és Proust vagy Claudel és Freud ösztönzéseitől se függetlenül) az
„egyén mitológiájának", elvekkel, világnézettel szemben alkat és közérzet elsődlegességének tudatosodása nyomán — a korszerű európai műveltség igénye. A harmadik krónikaszerű pontossággal már a Tanú közvetlen gondolkodásbeli előzményeit tárgyalja: Németh László „nyugatosságának" és a folyóiratból való kiábrándulásának belső történetét. Lackó az okfejtésben finom distinkciókkal, szinte lépésről
lépésre halad előre. Mintha a „készülődés", a „szorongó tájékozódás" epizódjainak
megismerése nemcsak egyszerű kutatás volna a számára, hanem erőpróba is, fölkészülés, energiakoncentrálás a még nagyobb feladatra, az 1932—33-as rendkívüli pillanat megragadására, az ekkor születő Tanú eszmei birtokbavételére, feldolgozására.
Ahogyan Németh korai fajfogalmát — Szekfű történeti népfajeszméjének korrekciójával — leválasztja a Szabó Dezsőéről, vagy ahogyan az író asszimilációelméletét
elhatárolja az antiszemitizmustól, mivel „a dolgok megoldása szerinte nem a gyűlölet, nem a kitaszítás, hanem az értékek versenye" — megidéz valamit a meredek
csúcsokra pillantó tekintetből is.
Lackó esszéírói képességeinek legeredményesebb mozgósítója a problémaelemzés. Ahol leíró, összegező feladatokat kell megoldania — például A
társadalomtudományok szerepe a magyar szellemi életben a két világháború között című írásában
— ott a rutin az ötletnek, a gondolkodás mechanizmusa az invenciónak szembetűnően föléje kerekedik. Érdeklődésének igazi terrénuma a kivételbe, egyszeribe,
egyedibe ojtott törvény. (Gondolat.)
GREZSA FERENC

Történelmi jelen idő
BESZÉLGETÉSEK A MAGYAR IRODALOM LEGÚJABB FEJEZETEIRŐL
Harmincöt év magyar irodalmának többé-kevésbé rendszeres áttekintésére vállalkoztak azok, akik 1978—79-ben a Kossuth Klubban a nyilvánosság előtt kerekasztal-beszélgetésen vettek részt. A beszélgetések azután elhangzottak a rádióban,
sőt, előbb ü7. Alföldben és most az RTV—Minerva kiadásában nyomtatásban is megjelentek. „ . . . azon voltunk, hogy az 1945 utáni irodalom fejlődését történelemként
fogjuk fel, és emellett jelen idejű szemlélettel közeledjünk hozzá" — írja a könyv
címét is magyarázó bevezetőben Béládi Miklós, aki annak idején a műsorvezető, s
most a kötetszerkesztő munkáját is magára vállalta. (A rádiós szerkesztő Kulcsár
Katalin volt.) A Történelmi jelen idő a társadalmi és politikai' élet kisebb periódusai szerint (1945—48, 1949—53, 1953—56, 1957—68, hetvenes évek) tárgyalja irodalmunkat, képet ad a kultúrpolitikáról, az irodalmi tudat módosulásairól, a legfonto6 Tiszatáj

81

sabb művekről, poétikai változásokról. Vagyis: a folytonosság és megszakítás kapcsolatát, melyet már az első beszélgetés centrumába helyeznek, három szempontból, politikai, irodalompolitikai és irodalmi vonatkozásban elemzik. Nem szűkölködött eseményekben ez a három és fél évtized. Nem hitekben, gondolatokban, tettekben, nagyszerű emberi lehetőségekben. Ugyanakkor a megcsalattatások, a tehetetlen
tűrések, a teljes csőd lesújtó pillanatai is számosak voltak. Roppant gazdag és
ellentmondásos élményvilágból nőtt ki a korszak irodalma, s a fejezetek előtti szemelvények jól érzékeltetik, közelebb hozzák a kort.
A felszabadulás utáni irodalom előzményeiről és a továbbvezető szálakról szólva
elsősorban arra a kérdésre keresnek választ, hogy hol volt literatúránk helye a két
világháború közötti idősrak európai kultúrájában, s miként gondolkodott az irodalom önmagáról, magyarság és Európa, haza és nagyvilág kapcsolatáról? Beszélnek
itt a Nyugatról, az avantgarde-ról és a népiekről, politizáló és apolitikus irodalomról, de Bodnár György, Czine Mihály és Szabolcsi Miklós észrevételeiben végig
vissza-visszatér a Magyar Csillag neve. Illyés Gyula folyóiratának egységfrontteremtő kísérlete a kontinuitás lehetőségét jelentette. A teljesség egyfajta igényének
megvalósítása példa lehetett 1945 után. A Magyar Csillag bizonyította, hogy az irodalomban nem az a jó, ha minden alkotó ugyanúgy gondolkodik és ír. Inkább a
sokféleségből is közös jellemzőként kiemelhető színvonal volt a szerkesztő szemében
mérvadó. S végül is itt szólaltak meg mindazok, akik már az ú j Magyarországba
akartak értékeket átmenteni. Milyen tragikus dolog, hogy „azt a nemzedéket, amely
1940 körül a hangot vitte, ez a történelmi telitalálat gyönyörűen szétdobta". — Németh László írja ezt Irodalom 45 után című esszéjében (1947), s az ú j Magyarország
irodalmából valamilyen okból hiányzók névsora valóban megdöbbentő. Elpusztult
Szerb Antal, Halász Gábor, Sárközi György, Pap Károly, Gelléri Andor Endre és
Radnóti Miklós. „A számonkérés némította el" Kodolányit, Erdélyit, Sinkát, Szabó
Lőrincet. „A politika vitte el" Veres Pétert, Darvas Józsefet, s háttérbe szorultak
az urbánusok is (Cs. Szabó, Illés Endre, Márai). „Olyan írónk — fejtegeti Németh
László —, aki a korfordulón diadalmasan tudta keresztülvirágozni magát — t u l a j donképpen egy van: Illyés Gyula."
Nagy érdeme a kötetnek, hogy egyetlen álláspontot sem akar glorifikálni. K ü lönböző vélemények ütköznek össze, s a vitavezető Béládi is minden igyekezetével
azon van, hogy az eltérő nézetek minél izgalmasabban ütközzenek. Különösen a
második és harmadik beszélgetésben tanulságos Király István és Béládi vitája. Az
1945—48 közötti időszakban — az egységre törekvés ellenére — a realizmus lukácsi
esztétikája (Király szavaival szólva) az úgynevezett „társadalomorientált" alkotót
abszolutizálta, s nem vette figyelembe a másféle irányultságú („személyiségorientált") értékeit. Király szerint a személyiség-középpontú irányzat fejlődéséhez mégis
hamarabb teremtődtek meg a feltételek. Béládi viszont megkérdőjelezi a kétféle
típus közötti különbségtételt, s nem ért egyet azzal, hogy az egyik iránynak kedvezett a kor, a másiknak pedig nem. Igenis erős volt — állítja Béládi — a külső valóságra figyelő, társadalomábrázoló irány, mely 1948—49 táján került igazán veszélybe:
„összeszűkült körülötte a világ". Az 1949—53-as periódust tárgyalva Király is elismeri, hogy az irodalompolitika nemcsak támogatta az irodalom valóságfölfedező
lendületét, de dogmatizmusával el is torzította azt. A kultúrpolitika hibái azonban
— mondja Király — nem merítik ki a korszak lényegét, 1951 és 1953 között is voltak írók, akik „a valóságot tükrözték és szocialisták maradtak". Béládi sokkal negatívabban ítéli meg ezeknek az éveknek az alaptendenciáját: „1949 után az irodalom
épp azt nem tudta valóra váltani, amire 1945 után készült: nem nyújthatta a t á r sadalom és az ember átalakulásának hiteles rajzát." Megpróbáltatásokkal, konfliktusokkal terhes évekről szólva természetes a különböző nézetek ilyen szenvedélyes
összeszikráztatása. A kor ellentmondásosságát a kötetben olvasható irodalmi művek
is jól tükrözik. Benjámin László Örökké élni című versének jövőbe vetett hitétől,
optimizmusától milyen keserves út vezetett a Vérző zászlók alatt fölismeréseiig.
(S még tovább a Nem adhatsz többet elkomorulásáig, idegenségéig.) Felhőtlen opti82

mizmus és lendület, majd a tragédia sokkoló ereje, hit és csalódás örökös ellenpontozódása — ezek adják íróinknak a próbára tevő feladatot, s jó néhány alkotónál
(mint például Nagy Lászlónál) a nagy irodalom esélyeit.
A ma már némi nosztalgiával emlegetett hatvanas éveket (pontosabban irodalmunk 1957—68 közötti szakaszát) két beszélgetésben tárgyalja Bata Imre, Bodnár
György, Czine Mihály és Szabolcsi Miklós. Csoóri Sándor szavaival „a teljesebb kinyílás és kinyújtózás évei" voltak ezek. Irodalmunk ismét képes hitelesen felelni a
kor kérdéseire. Virágzik az igazságtartalmát visszanyert közéleti irodalom, de a hagyományos emberkép mellett megjelenik egy másik, melyben az emberi személyiség,
egyéniség kérdőjeleződik meg, s a lét válik kérdésessé. Ez a kétféle emberlátás
persze szintézist alkothat (például Németh László Irgalom című regényében), vagy
ugyanazon írói életműben is hangot kaphat. (Miként Sántánál a Húsz óra és Az
áruló két különböző irányt jelez.) A hatvanas években föltűnik a „kérdező" irodalom, s az egész periódusra jellemző a morális megközelítés. A lírában a szimbolisztikus jelleg, a jelképiség, a költői én sokfélesége, a prózában a parabola, a groteszk, a kísérletező irány megjelenése az újdonság.
Ma már nyilvánvaló, hogy a hetvenes éveknek nevezett irodalomtörténeti periódus sok szempontból különbözik az előző évtizedtől. (Itt jegyezzük meg, hogy a
váltás nyilvánvalóan nem 1970-ben kezdődött, s annak ellenére, hogy az évtized
naptárilag lezárult ugyan, egyelőre semmi jel nem mutat arra, hogy a nyolcvanas
évek valami gyökeresen újat hoznak az irodalomban.) Ezt a másságot nem is vitatja
senki. Annál több vita van a különbözés jellegét (pozitív vagy negatív voltát) illetően. Szabolcsi Miklós már 1968-ban a próza hanyatlására figyelmeztetett, s az „igazi
magyar történet" megírását sürgette. Joggal tette szóvá, hogy túl sok az olyan író,
aki egy-két nagy mű megírása után" kifullad, elhallgat. (Az írók közül a Parázna
szobrokkal és a Kossuth-regénnyel jelentkező Cseres Tibor kivételével ezt az állítást
azóta sem módosíttatta senki.) Többször elhangzik az a vélemény, hogy a kép ugyan
aggasztó, de hát irodalmunkban már számtalanszor volt hasonló helyzet, sőt, nemegyszer éppen akkor emlegettek hullámvölgyet, amikor — mai szemmel nézve — a
valóságban „aranykor" volt. (Németh László például a harmincas évek elején a magyar regény „menthetetlen elpocsolyásodásáról" írt. Pedig — néhány nevet említve
csupán — Móricz, Krúdy, Karinthy élt és alkotott akkor.) Azoknak is igazuk van,
akik a társadalmi valóság lényeges különbségeiből indulnak ki. A körülmények
megváltoztak, az eredmények, a főbb mozgási tendenciák nem olyan látványosan
mutatkoznak meg. Sánta Ferenc, Cseres Tibor, Fejes Endre művei remekül ragadták
meg annak idején (Agárdi Péter kifejezését kölcsönözve) a társadalom „makromozgását". Üjabban viszont a „mikromozgásra" kell figyelni, s ez nagyon sok írót megoldhatatlannak tűnő probléma elé állít. Hiba lenne azonban e periódus eredményeit
elhallgatni. Hiszen csak az elmúlt években is olyan csúcsteljesítmények születtek,
mint Illyés memoárregénye, a Beatrice apródjai, Csoóri Sándor esszékötete, a Nomád
napló, és Sütő András drámatrilógiája. Nem kétséges, hogy az irodalom szerepfelfogása módosult az utóbbi évtizedben. Béládi a váteszíró-művészíró megnevezést
használja az írói szerepváltozás érzékeltetésére. Kulin Ferenc pedig azt bizonygatja,
hogy a hatvanas évekre jellemző morális megközelítés követhetetlenné vált a hetvenes években. „ . . . az érdeklődés fókuszában lényegében ugyanazok a nagy történelmi sorsfordulók állnak, mint a »moralista« nemzedék műveiben, csakhogy ugyanezeknél a történelmi sorsfordulóknál más problémák izgatják a fiatal irodalmat. (...)
. . . a vákuumhelyzetbe került hős, az izolált ember szenvedése, tapogatózása, kiútkeresése áll az ábrázolás homlokterében..." — mondja Kulin. Azt persze ő is elismeri, hogy a hetvenes évek „fiatal" írói kevés kiemelkedő művel jelentkeztek eddig.
A befejező két beszélgetés a legfőbb tanulságok megfogalmazására ad4 alkalmat.
Itt már nem a részletek, hanem a jellegadó, meghatározó jegyek a fontosak, a
periódusok egybevetése, a viszonyítás, a szembesítés. Király István szerint a khiliasztikus forradalmiság után az antropológiai optimizmusra épülő történetfilozófia
6*

83

sztochasztikussá válik: dialektikusabb, gondolkodóbb, a tragédia lehetőségét is m a gában hordozó lesz, a pátosz helyét az irónia, a groteszk foglalja el, megjelenik a
paradoxitás, a polifónia. Béládi árnyaltabbá a k a r j a tenni a Király adta képet.
Az irónia, a groteszk, az abszurd — mondja Béládi — se az antropológiai optimizmus, se a pesszimizmus irányába nem mozdítja az irodalmat. Kenyeres Zoltán „a
sokszínűség harmóniáját" hangsúlyozza, s azt, hogy végre a „szükségletdimenziók
által vezérelt irodalom" mellett „az értékek által vezérelt irodalomtípust" is a m a gyar irodalom szerves részeként fogadjuk el. Nagy kár, hogy a határainkon kívüli
magyar irodalmakról legföljebb csak utalásokban esik szó. Pedig éppen a hetvenes
években ezek az irodalmak a magyarországival egyenrangúvá fejlődtek. Voltak évek,
amikor (különösen a prózában) onnan kaptunk több fontos művet, több újdonságot.
A Történelmi jelen idő A felszabadulás utáni magyar irodalom című kézikönyv
megjelenéséig (sőt, azután is) az irodalom iránt érdeklődők, tanárok, diákok számára
egyaránt fontos kiadvány lesz. (RTV—Minerva, Közgazdasági és Jogi
Könyvkiadó.)
OLASZ SÁNDOR

A szintézis lehetősége
NAGY GÉZA: AZ EGYEDI EGYETEMES — JEAN-PAUL SARTRE — EGY POLGÁRI
FILOZÓFUS-MŰVÉSZ EGYÉNI ÉS TÁRSADALMI KALANDJA A X X . SZÁZADBAN
Nagy Géza tanulmányát Sartre életében írta, de halála után jelent meg. Sartre
„kalandja, felismeréseinek sora, sok hibája és döntése egyetlen nagy szintézissé,
egyetemes érvényű üzenetté lett". (10 old.) Befejeztetett, így kéne inkább mondani.
Sartre — mint minden ember — szintézist próbált teremteni: lehetőség volt az írás.
Amíg így volt, addig a kritikusnak nem volt joga szintézisre — most éz lett a feladata. Ezt a tényt vetíti ki Nagy Géza az idézett mondatba, így teszi szorítóbbá a
kritikus igazát. Tisztázni lehet, vajon eljutott-e Sartre — élete végére — valamilyen
szintézishez. Értelmezni lehet műveinek egészét. Nagy Géza tanulmánya e két feladat küszöbén záródott. Elemzései nem addig a jelenig követik Sartre pályáját,
amelyben ő — Nagy Géza — a tanulmányt írta, hanem megállnak a Flaubertről
szóló hatalmas mű előtt: az utolsó korszak küszöbén. Akarat szerint marad nyitva
a témája, mert ez felelt meg az akkori helyzetnek. Nagy Géza önmérséklete számolt
a szerző — Sartre — szabadságával. Ma m á r csak ez értelmezésnek van szabadsága.
Élni vele feladat: izgalmas kutatást ígér és nagy munkát. Remélem, Nagy Géza ezt
is vállalja. Mostani kötete előkészítés is lehet.
Érdemes tehát nemcsak azt nézni, amit közvetlen tartalma szerint nyújt, hanem
azt is, amiben folytatás nyitható belőle. Különösen, hogy az első szempont szerint
vett értékek a másodikra biztatnak, kedvet adnak az olvasónak, hogy Nagy Géza
második Sartre-könyvét várja és várja el. A megfontoltság, amivel most megjelent
munkájában a lehetőségekhez alkalmazkodik, csak még jobban biztat. A megfontoltság különben általánosabb erénye a könyvnek. Azért, mert a szerző biztonságát
alapozza meg. Azt a biztonságot is, amivel Nagy Géza témájának gazdag anyagában
választani tud. És azt, amivel nem a könnyebb és szokottabb utat, nem a részletek
sokaságának — a mindent átfogás görcsös akaratából való — kiteregetését választja.
Nem a mindent megmagyarázás vágya fűti őt — gondolom t u d j a is, hogy az efféle
végül mindig felületességhez vezet. Inkább összefogásra — szintézisre — törekszik.
34

Ennek érdekében alakítja ki további választásokkal munkamódszereit. Választásokat
mondtam, a vezérfonalnak használt szűkebb téma ezek egyike. Azt a kalandot emeli
ki erre a lehetőségek közül, amely az egyén önmegalapozását, az egyéniség kibontakoztatását valósítja meg: mindig nyitott cselekvésekben. így teremt Nagy Géza
magának lehetőséget, hogy olyan elméleti képet és értelmezést adjon Sartre-ról,
amely mintegy belülről fog át mindent. Egy másik választássor az ehhez a vizsgálathoz legjobban megfelelő Sartre-műveket emeli ki sokaságukból. A tanulmány
egy-egy művet elemez, de mindet úgy, hogy egy-egy általánosabb, elméleti probléma keretébe helyezi. Így a művek magyarázatot adhatnak az elméleti problémákra, az elméleti fejtegetések pedig megvilágíthatják a műveket. E kölcsönösségek
sora végül olyan gondolatmenetet alakít ki, amely meggyőzővé teszi a tanulmányt
mint egészet.
Nagy Géza a gyakorlatból tudja, hogy mindenki mindig saját igazságai szerint
magyaráz. De ő vállalja is ezt. És így munkája nem azért meggyőző, mert „az" —
Istennél levő — igazságot érveli meg, hanem azért, éppen azért, mert a s a j á t j á t
fejti ki. Lehet — az olvasó igazságai szerint — egyetérteni vele vagy nem: igazságai,
így is úgy is, megállnak, és az olvasó mindkét esetben haszonnal olvassa könyvét.
Kétségtelen, hogy az ilyen tárgyalási mód számít a témában való jártasságra.
De rá is bízhatja erre magát, mert Magyarországon akkor is eléggé ismert Sartre,
ha a filozófiai írásainak eddig csak minimális része jelent meg — annál olvasottabbak ugyanis más művei. Jogos is ez az eljárás, mert az olvasó gondolkodásával
számol. Magát tiszteli meg Nagy Géza azzal, hogy olvasóját gondolkodó embernek
és nem műveletlen ostobának tekinti, hogy nem veszi olyannak, akinek mindent
meg kell magyarázni és még azt is szájába kell rágni.
Megérdemelte volna ez a kötet, hogy szélesebb olvasókörhöz szóló és ahhoz el
is jutó formában jelenjék meg. Különösen mert olvasmányos is — világos és jól
megírt munka.
Sok fontos kérdést tárgyal Nagy Géza ebben a kis könyvben, de csak egyet
említek ezek közül. Azért, hogy bővebben tehessem, és mert a szintézishez — tehát
a munka folytatásához is — kapcsolódik. Egyet, amely központi szerepet játszhat
Sartre egész életművének megértésében, pályáján sokrétű problémáinak kibogozásában. Mert abban is segíthet, hogy ez a kettő egységgé váljék és így szintézissé
legyen az elemzés. Ami akkor válik lehetségessé, ha azt a problémát ragadjuk meg,
amely Sartre belső fejlődésében a szintézisre való törekvés lehetőségeit és annak
kötéseit alakította ki. Megkönnyíti és indokolja is a kiemelést, hogy Nagy Géza
elemzését részben ilyen — jól kiválasztott — probléma köré rendezte. Amikor ennek
során Sartre-t polgári filozófusnak és írónak mondja, akkor ez az értékelése egybe
is vág azzal, ahogy Sartre saját helyzetét és álláspontját jellemezte. Valóban: ez
Sartre számára olyan központi probléma volt, amellyel ismételten foglalkozott.
Sartre életművét, mint mindenkiét, ellentétek járják át meg át. De a polgári
világhoz való viszony sajátos ezek között. Irodalmi alkotásai által Sartre nemcsak
megvalósítja a polgári szemléletmódot, de vállalja is annak polgári jellegét. Társadalmi és publicisztikai műveiben viszont mind élesebben támadja és tagadja a polgárit. Ez az ellentét 1946 után bontakozik ki, hogy végül a Flaubertről szóló könyvei
egyrészt, politikai nyilatkozatai és aktivizmusa másrészt más-más, külön pólusokká
váljanak benne. A filozófiai írásokban aztán mind a két álláspont jelen van —
előbb inkább az állítás, később inkább a tagadás uralkodik bennük. A munkásmozgalomhoz való viszonya, a kommunista mozgalomra vonatkozó — váltásokkal és
következetlenségekkel teli — álláspontjai ennek az ellentétnek a feszítéséből formálódtak ki azon az alapon, hogy az ellentét átélési módja belső bizonytalanságot
teremtett.
Sartre vállalta a polgári világot, sok értékét tudatosan védte, ugyanakkor bírálta
és tagadta számos vonatkozását, sőt annak megdöntését remélte. Ebben azonosnak
vette azt, amit nem tudott és nem is akart vállalni és azt, amiről nem tudott és
nem is akart lemondani. Ilyen ellentétben élte életét és ezt így tudta. Csakhogy ez
a polgári világ és a tőkés termelcsi viszonyok alapjaiban téves azonosítására épült.
85

Mint Nagy Géza is mondja — a polgári fejlődés „több száz éves". Első szakasza
az ezredforduló utáni városiasodással kezdődött: jóval megelőzte hát a tőkés fejlődés kezdeteit. A kapitalizmus így ebben a fejlődésben csak egy szakasz lehet,
amelyben a polgári és a tőkés viszonyok összefonódnak ugyan, de nem azonosak.
A magyar, a némethez hasonlóan, meg is különbözteti a polgár és a burzsoá fogalmait — a polgár nem jelenti a tőkést. A burzsoá osztályfogalom így szűkebb, mint
a polgár fogalma. A társadalmat minden osztálya és rétege együtt teszi polgárivá.
Sartre problémája az értelmiség. Ez pedig helyzete, jellege és feladata szerint
polgári ugyan, de nem tartozik a burzsoáziához, vagyis a tőkésosztályhoz. Érthető
ez, ha értelme szerint vesszük az osztály fogalmát. Az értelmiségnek más lehet a
viszonya a polgári világhoz, mint a tőkeviszonyhoz: anélkül, hogy ez ellentmondás lenne.
Igaza van Nagy Gézának abban is, hogy a polgárit az individualitás szerepével
köti össze, de ezzel a viszonyoknak csak az egyik oldalát a d j a meg — igaz azt,
amely Sartre-t leginkább foglalkoztatta. A polgáriasodás másik, ettől szétválaszthatatlan, társadalmi oldala a demokratizmus kialakulása. Ez pedig a társadalmi
viszonyok olyan általános rendezési módja, amelyben a politikai demokrácia csak
az egyik szint. És ez is a városiasodással indult el, és ennek is csak sajátos formát
adtak a tőkés viszonyok.
Annál is inkább így van ez, mert a polgári demokrácia végül is a burzsoáziával szemben szélesedett ki. A proletariátus által, amikor az magának mint osztálynak harcolt ki jogokat, és amikor megteremtette érdekei társadalmi megfogalmazásának formáit, kialakította az ezek szerint való küzdelmet. Az angol demokráciát
is a munkások harca szélesítette ki a múlt század első felétől és teljesítette ki a
századfordulótól kezdve úgy, hogy a polgári viszonyok a proletariátus társadalmon
belüli — politikai és gazdasági — helyének megteremtésével váltak társadalmivá.
A tőkeviszonyok kritikája részben ennek volt folytatása. Főként a munkások
osztályharcának gyakorlatában. A polgári és a tőkés viszonyok azonosítása inkább
— nagy részben — a burzsoázia érdekeinek felelt és felel meg. Ez azt jelenti, hogy
a polgári viszonyok alapján egyaránt lehetséges a tőkeviszony kritikája is és annak
igazolása is.
A polgári és a tőkés viszonyok azonosítása továbbá olyan helyzetet teremt,
amelyben az alternatívák mindegyike csak elidegenítő választást tesz lehetővé és
csak a személyiség megcsonkításához vezethet. Ez az azonosítás különösen éles,
megoldhatatlan ellentmondásba zárja azt az értelmiségit, aki sem a polgári fejlődés
eredményeiről — demokratizmusról —, sem pedig a tőkés viszonyok elleni küzdelemről nem akar lemondani. Minthogy ez jellemezte Sartre tudatvilágát, érthető,
hogy fejlődését — annak egész menetét és sok-sok részletét egyaránt — ebből az
ellentmondásból lehet legkönnyebben megérteni.
Az öregség természetesen törekszik arra, hogy az egész életet egységbe helyezze,
mert így zárhatja szellemileg le azt a pályát, amit a halál csak megszakít; Ez az
egység — a szintézis — Sartre-nál attól függött, hogy az említett alapvető belső
ellentétet fel tudja-e oldani. Aminek pedig az volt a feltétele, hogy az említett azonosításból tudjon kitörni. Hogy ez sikerült-é neki, azt azonban csak további k u t a tások tisztázhatják. Ezért szerintem ezekre a kérdésekre kell, hogy Nagy Géza további munkája választ találjon. (Akadémiai.)
TORDAI ZÁDOR

86

Magyar Játékszín

A cethal hátán
BESZÉLGETÉS HUBAY MIKLÓSSAL

— Mondd, mióta ismerjük mi egymást?
— Ha jól emlékszem, hetvennyolc nyarán találkoztunk először.
—. Így emlékszem én is. Akkor már vártam is, hogy megismerjelek. Megmondom, miért. Jóval azelőtt, lehet már hat vagy hét éve, lent a Váci utcában a kapu
előtt összeakadtam egyszer Kazimif Károllyal, ö beszélt nekem először rólad, és
meg volt győződve, hogy mi ketten barátok vagy szövetségesek vagyunk. Te akkoriban az Alföldben írtál cikkeket arról, hogy merrefelé mennek a budapesti színházak, meg arról, hogy a magasabb szándékú drámairodalom elpangóban van. Ezekről a kritikáidról is ott, a Váci utcában Kazimirtól hallottam először, hogy is mondjam? nem minden neheztelés nélkül. Nekem meg akkoriban ment füstbe két drámám. Az egyik a Nemzetiben a Színház a Cethal hátán, a másik épp Kazimirnál, a
Thália Stúdióban, a Párkák. (A darab eredeti teljes címe: Párkák, avagy Isten füle
mindent lát. A színház ezt hosszúnak, mitologikusnak és főleg fiziológiai abszurdumnak találta; ezért lerövidítette a címet a nem szeretem Isten fülére. Holott egy Mindenhatónak az érzékszervei is lehetnek mindenhatóak. Nem? És egy mindenható
állam érzékszervei? A darab ugyanis három lehallgatónőről szól. ö k a Párkák.)
Mindkét darabban kiváló színészek szerepeltek, kiváló rendezésben. De csak tesséklássék voltak műsoron — a Thália Színház négy- vagy hathetenként egyszer-egyszer
játszotta a Párkákat, azelőtt a kilencven ember előtt, aki befért a tető alatti kis
Stúdiójába. A Cethalnak is meg voltak számlálva előre az előadás-napjai. Műveim
rövidre szabott színpadi pályáját én nem bírtam elfogadni szükségszerűnek —
* Egy hosszabb beszélgetés első fejezete: A Nemzeti Színház körül.

87

melyik drámaíró tudja elfogadni szükségszerűnek a bukást? —, az ügyek se voltak
semmiségek, amelyeket színpadra vittem bennük, és sokáig nagy gonddal í r t a m
őket, évek m u n k á j a volt mind a kettőben, így hát e két egymástól oly különböző
dráma közös balsorsából én egy afféle figyelmeztetést olvastam ki, hogy h a netalán
még újabb drámákkal jelentkezni kívánnék, jobb, ha tudom: „no pa.sa.ran!" Nem
fognak átmenni. Kétszeri mondásból a legelvetemültebb optimista is megértheti az
ítéletet. (Az azóta eltelt hat-hét év igazolta sejtésemet, drámáimat a színpadokról —
a budapestiekről mindenesetre — kitiltó verdiktnek a megfellebbezhetetlenségét.)
A tendenciák észlelését végző pesti obszervatórium jelezte, hogy van egy kívülről
— pláne vidékről — elégedetlenkedő kritikus, ez voltál te, és hogy van egy kívülre
— egész Firenzéig — futamított drámaíró, ez voltam én. Nem volt nehéz minket —
hogy is mondják ezt Mucsán a machiavellisták? — „összekompromittálni". Ha Lobacsevszkij és Bolyai egyidőben kezdik feszegetni az euklidesi geometriát, bizonyára
lesz, aki azt mondja: „vigyázni kell rájuk, mert ezek összebeszéltek". Már mint a
Lobacsevszkij azzal a Bolyaival. Pedig lehet, hogy csak azért mondják ketten egyszerre ugyanezt, mert az az igazság. S mert épp megérett az idő az igazság felismerésére. No hát akkor igyunk meg egy pohárral soha nem létezett klikkünkre, és
kezdjük el a beszélgetést. Hadd lássuk: csakugyan egy követ f ú j u n k - e ?
— Ha már találkozásról kérdeztél, hadd valljam meg: ha nem is személyesen,
de műveiden át jó másfél évtizedes bensőséges kapcsolatot tartok veled. Drámáid,
naplójegyzeteid mellett a magyar dráma és színház dolgában talán első és legfontosabb eligazítom volt a Megváltó mutatvány. Ma is gyakori olvasmányom, amikor
keserűségek okán zivataros múltunkban keresem azt a mindenre fittyet hányó erőt,
amire figyelmeztetsz benne. Bornemisza, Katona, Madách igény és bizalom híján is
nyelvünket és játékkedvünket magyarságban akarták megtartani minden időben.
Lám, ilyenképpen a gyanakvás mégiscsak igaznak tetszik: összebeszéltem Veled.
Műveiddel pontosabban, s közben belém is átcsapott a hév: bajos időkben és szélcsöndben is a színháznak hátha esélye adatik arra, hogy megváltó mutatvánnyal
szolgáljon — legalább esendő személyes l é t ü n k b e n . . . ? Neked történeti tanulságaid
is vannak ezzel kapcsolatban, hiszen te csaknem egy generációval ifjabban ugyan,
de Németh László, Illés Endre, Kodolányi, Tamási sorában Németh Antal Nemzeti
Színházának ú j igényű törekvésében lettél szerző.
— A Nemzeti Színház kiskapuja csakugyan hamar kinyílt előttem. Az első
darabra, amelyet a Nemzetiben láttam, még befizettem. Nyirő József
Jézusfaragó
emberét láttam, negyven fillérért, a kakasülőről. Meglepett, hogy milyen lapos história volt. De a szélgépekből f ú j t a nemere. Közben a jegyszedők onnan fentről,
mellőlem, vízipuskákból eredeti fenyőillatot permeteztek a földszinti közönségre. Ez
Németh Antal rendezői ötlete volt. Ott fent, akilí láttuk, derültünk rajta. így mindjárt megtanultam azt is, hogy mi a totális színház: valami ózondús misztika. P á r
hét múlva már, mint a színház leendő szerzője, a földszintről, a legelső, vörös bársony borította fotelsorból néztem végig a Roninők kincsét. Ebben nem permeteztek,
csak stilizáltán mozogtak a színészek, sárgán kifestve, fekete lakk harci ruhákban.
De ezt a drámát is fölöttébb laposnak találtam. Nem lesz nehéz jobbat írnom ezeknél — gondoltam. Akkoriban olvastam André Gide naplójában, hogy miféle módszerekkel szoktatja magát írói munkára — többek között: rossz művek olvasásával.
„Hatásos, de veszélyes módszer" — teszi hozzá Gide. Ilyenformán dühítettek és buzdítottak engem az első Pesten látott darabok. Akkor m á r ott volt Németh Antal
asztalán a Lear herceg, avagy Európa elrablása című első drámai kísérletem, így
jutottam a klubfotelba, és szabad volt délelőttönként próbát néznem. Kéthetenként
volt a Nemzetiben premier, tehát mindig készült valami új. Lázas működés, egy
percnyi pihenő nélkül — azt hittem, a színház csak ilyen lehet. Egy ciklotron.
Részecske voltam, engem is feldobott. Az 1939—40-es szezonban (amely számomra
azért volt emlékezetes, mert egy angol szerzőnő átdolgozása címén — tehát nagyobb
személyes felelősség nélkül — élőször láthattam írásomat színpadon megvalósítva,
egy Rembrandtról szóló darabban) harmincnégy (!) bemutató volt a Nemzeti két
88

színházában, köztük a magyar drámatörténet olyan büszkeségei, mint Az énekes
madár és a Papucshős. Három év múlva — az „én" szezonomban, a Hősök nélJcülében — már „csak" huszonöt bemutató. Köztük Illés Endre első (és a magyar
vígjátékirodalom legelevenebb klasszikus) műve: a Törtetők. És azt ne hidd, hogy a
rendezések megsínylették ezt az iramot. Feldobta őket is a feladat: kreálni. Minden
évben 15—20 ú j magyar drámát. Főszerepekben az ország legtündöklőbb színészeivel.
Szükség volt tehát a drámaírókra. A szükségből születik a bizalom és a bizalomból
születhetnek művek. Születtek is. Az akkori harmincévesek, a legjobbak, drámaírásba lendültek. És megcsapott a hivatás minket, húszéveseket is. Izgalmasabbá is
tette a drámaírói pályát, hogy a mérce megemelődött. Ha nagyobbra néztél: volt
kivel versenyezned. Az előző igazgatók egy eléggé középszerű szerzőgárdát dolgoztattak. Az ú j igazgatónak ez nem kellett, ő jelentős drámai műveket akart bemutatni. Én meg jelentős drámai műveket akartam írni. Az ú j bérlethirdetésben m á r
ott volt a Lear herceg a tervezett művek között. Gondolom: bátorításul a még
húszéves sincs fiatalembernek. Fel is bátorodtam, vadul írtam elölről ú j r a és ú j r a
ezt a darabot, gondolom aszerint, hogy épp milyen stílusú darab próbájára jártam
be. A drága Szűcs László nem győzte olvasni az ú j változatokat, de mindig honorálta; s ha kellett kollégiumra, tandíjra, Mikulás bácsinál — csakugyan így hívták,
ő volt az állami színházak gazdasági főnöke, az Operában székelt — mindig vehettem föl e l ő l e g e t . . . Nemcsak írói ambícióim korai beteljesedésének a története ez —
túl korai? — meglehet, de sürgetett a világháborúval fenyegető történelem, hogy
elvisznek katonának, aztán hová? Meg aztán a nemzedéktársaim, első íróbarátaim
is korán indultak. Devecseri tizenhét évesen! Örkény is, Karinthy is korán, Bárány
is, Végh Gyuri is, Vajda Endre, Hegedűs Z o l t á n . . . Ha csupán a Nemzeti műsortervébe szerencsével beókumlált zsengéimről volna szó, felesleges volna rájuk a
szót is vesztegetni, csakhogy ezek az évek egyébként is életbevágóak voltak nekem.
S éppen a drámaírás miatt lettek azok. Az eltökélt, csökönyös, abszolutumra szomjas — éppen nem sikerre szomjas, a siker engem akkor kevésbé érdekelt, mint érdekelne most —, a minden áron drámaírás miatt. Amíg az első két drámámat formáltam és ú j r a - és újraformáltam: ezek a drámák pedig formáltak engem. Ez volt az
én nevelőiskolám, amely a magyar társadalom, a világ (és bennük a magam helyzetének) radikális vizsgálatára kényszerített. Ehhez persze kellett az is, hogy ne
essem a divatos drámaformák csapdájába. A forma karonfogva hozza a szemléletet.
Ha azt kérdezték tőlem: „darabot írsz?" — taknyos gőggel azt feleltem: „egészet
írok". Szándékaimat tekintve ez igaz is volt. Honnan szoptam ezt az abszolutumigényt? Most már adom alább, de akkor? Honnan? Madáchból? Vagy abból a sok
század eleji filozófusból, akiket Váradon előbb Hegedűs Nándor kölcsönkönyvtárából, majd Turnowszky Sándor magánkönyvtárából hordtam haza? A Színházi Élet
— melynek darabmellékletei kötetbe gyűjtve voltak találhatók a Hegedűs kölcsönkönyvtárban — hamar megtanított színdarabolvasásra, s velem együtt egy országot,
utódállamostul. Faltam, tanultam a „technikát", hogy hogyan kell dialógust csinálni.
Most veszem csak észre, hogy a filozófusokból is a dialógusírókat kedveltem. Én is
írtam, gimnazistaként, kötetnyi fellengős naiv esztétikai bölcsködést, Alexander
Bernát megejtő dialógusai mintájára. Hálából az ő emlékének ajánlottam. Pestre
jőve, a professzoraimnak mutogattam az egyetemen. Egy gólyától minden kitelik.
Becsvágyamnál csak felkészületlenségem volt nagyobb. „Inkább Platón dialógusait
olvasná, kolléga úr." Csakhogy én akkor már inkább az Ibsenéihez vonzódtam.
Mikor tettem meg azt a lépést, hogy eszmék helyett élő embereket kezdjek el beszéltetni? (Jó ziccer a kritikusaimnak: — „Soha!") Talán alapvető hiányosságomat
akartam így pótolni: kényszerítettem magam, hogy emberekben gondolkozzam és a
társadalom „öntőformáiban". A határon túlról érkező, a kisebbségi deklasszáltságot
rostjaiban viselő magyar diákot itt Magyarországon középosztálybeli rokonság várta
— és milyen rokonszenvvel, csakugyan: keblére várta. Az első drámám két-három
éven át folytatott írása-újraírása nevelt rá arra a részvéttel és közönnyel teli magatartásra, amely — úgy látszik — nélkülözhetetlen ehhez az átkozott drámaíró-mesterséghez. A családon (rokonságon, osztályon, hazán, Európán) belül lenni és kívül
89

lenni dupla erőfeszítésével tettem magamévá a drámai formát — de immár ebben
sem azt, amelyikre a Színházi Élet szolgált heti példákkal (bár nem szabad igazságtalannak lennem, ott olvastam az első Pirandellót, és a Földnélküly Jánost és az
Amerikai Elektrát is). És még inkább köszönhetem a „világnézeti" nevelésemet a
második drámámnak, amelyik minden erőfeszítés nélkül szökött aztán világra. —
Közben, persze, nemcsak Nyirő és Kállay Miklós darabjait láttam a Nemzeti Színházban, hanem a Lear királyt is — ezt annyit, hogy amikor a múltkor Pratóban
elkaptam Strehler csodálatos Lear-rendezését (még akkurátosan szöveghű is), végig
tudtam mormogni magamban Vörösmarty fordítását, és hallottam megint Mátray
Erzsi és Tasnády Ilona hangját és az Urayét és a Makláryét. És láttam (láttam
végre! mert Herczeg Kék rókájának a szériasikere sokáig nem engedte fel a Kamaraszínház színpadára) a Villámfénynélt.
Megnéztem, ahányszor csak játszották.
(Nem valami sokszor.) Tudom, hogy egy jó évtizede volt felújítás belőle, ezt nem
néztem meg. Már nem hatott volna úgy. Németh László engem mindig elbűvölt a
színpadról, mert nincs hatásosabb, mintha egy drámaíró mindig első személyben

FERENCZY BÉNI, SZOCS LASZLÖ, H U B A Y MIKLÖS ÉS SZONYI ISTVÁN SVÁJCBAN, 1946-BAN

zeng és mindig a maga igazáról — de én erre nem voltam képes. Még csak utánozni
se próbáltam, tudtommal soha. Nekem a dráma soha nem volt önigazolásomra szolgáló műfaj. És amikor drámához kezdek, én nem tudom, hogy mi az igazság. Azért
írok, hogy megtudjam. Az apológiára berendezkedett intézmények nem is bírtak
soha megbékülni az én dramaturgiámmal. De örültem, tapsoltam Németh László
drámájának, boldog voltam, hogy találkozom a magyar dráma egy felívelő vonalával. Ezt a periódust Major továbbvitte még 48-ig — a Lélekbúvár a magyar vígjáték
megújhodásának a dátuma is lehetett volna . . .
— A folytonosság azért már akadozott. Mert valóban: színpadi szerzővé lépett
elő Illyés Gyula, s a még Németh Antal ígérte Tamási-darab, a Hullámzó vőlegény
is színpadra jutott. Déry Tibor és Háy Gyula drámái is repertoárba kerültek. De
Remenyik továbbra se kellett, s a Nemzeti Színház úgy tett, mintha Németh László
nem is léteznék. Legtermékenyebb darabírói korszakát élte pedig, de egyetlen műve
nem juthatott színpadra. (Lehet, hogy ez az állapot hívta elő belőle az igazi d r á m a írót?) És ha figyelmesen áttanulmányozom annak az időnek a műsorát, a Te neveddel sem találkozom. Hazajőve Svájcból, mint drámaíró, milyen közállapotot találtál itthon?
90

— 1948-ban hazajöttem G e n f b ő l . . . Igen, akkor már nem az volt a kérdés, hogy
mibe csöppentem bele, hanem inkább az, hogy miből csöppentem ki. Már mindenki
javában csinálta a magáét. Emlékszem, amikor hazajöttem, elmentem, megkerestem
Somlay Artúrt a Nemzetiben. Éppen a Lear királyt játszotta és szünetben bementem
hozzá az öltözőbe, és akkor ő teljes Lear-jelmezben — talán még a Szacsvayét
hordta — most látszott csak, hogy Lear király nemcsak tragikus, hanem vígjátéki
figura is (ezt Molnár Ferenc jól kiszúrta); úgy, ahogy volt, fehér hálóingében, virágkoszorús fejjel, Mikulás-szakállal, felhurcolt engem a jólismert igazgatói irodába,
és Major nevét dörögte. Kovács Aliz védte akkor Major ajtaját. Major nem túlságosan lelkesen kitámított szobájából, hogy ez a Somlay-vulkán most megint mit
akar tőle, de aztán látta, hogy csak engem akar. Somlay galléron fogva rázott
engem előtte: hogy tőlem kell most egy dráma, mert ő azt a k a r j a játszani. Mire
Major gyanús túlbuzgalommal helyeselt: „persze, persze, de még mennyire!" Pontosan tudhattuk mindnyájan, hogy ebből már nem lesz szerződés: másfelé megy a
Nemzeti Színház. Major persze-perszéin felbuzdulva én ugyan elkezdtem írni a
művet. 1831-ben játszódott, a koleralázadás idején. Most bevallom, Majornak is
szántam benne egy nagy szerepet, az agg Kazinczyét, aki kolerában haldokolva találkozik egykori forradalmi eszményeivel. Major ezt persze nem is sejthette. Meg is
írtam a drámát, az első felvonása megjelent a Csillagban Hamis páva címen, de
amikor elvittem a Nemzeti Színházba, már 1950 lett. A Nemzeti drámaeszménye
már az volt, amelyet — ha jól emlékszem, 1949 húsvétján — Horváth Márton nyilatkoztatott ki a Szabad Népben. Cikkének az volt a címe: íródiplomaták.
A cikk
Zelk és Gergely Sándor ellen vágott, akiknek nem tetszettek Mándi Éva és Földes
Mihály színdarabjai, és ezt meg is írták. Ök voltak az íródiplomaták, mert az irodalom igényei szerint diplomatáskodnak, ahelyett, hogy üdvözölnék az újat, a munkásélet ábrázolását. Ez volt az a cikk, amely a fordulatot hozta. Zelk felé vágott
elsősorban, de tulajdonképpen iránytmutató is volt a színházigazgatóknak, hogy mit
kell csinálniuk. Optimista életképszerű valóságábrázolást. Amikor a Nemzeti Színházban Majornak és akkori famulusának, Debreczeni Ferencnek felolvastam a Hamis pávát, úgy látszott, hogy Major Debreczeninél tartja az eszét. Debreczeni Ferenc
kifejtette, hogy ilyen típusú drámára nincs szükség, és hogy úgy látszik, én n e m ,
olvastam a húsvéti cikket. Én az első pillanatban Deák Ferencre gondoltam, mert ő
is írt egy húsvéti cikket. Ez a félreértés se tett jót nekem. Istenem, merre is járhat
azóta Debreczeni, a naprakész ideológus? Ehhez a drámához is azóta folyton jegyzetelek, és ha matuzsálemi kort elérek, bizonyára meg is írom.
Ez várt rám a Nemzeti Színházban. A Művész Színházban meg pontosan az
várt, amit otthagytam Nyugaton. Csakhogy én nem azért jövök haza, hogy azoknak
a francia daraboknak a szellemében iparkodjam, amelyeket ismertem legalább anynyira, mint a Művész Színházban Várkonyiék, engem viszont már régen nem érdekeltek. A franciákat sem. De ők itthon nyakig benne voltak. Ha én eljátszom a
Nyugat-rajongót és Párizsról affektáltam volna, talán tudtam volna a Művész Színházban boldogulni. De engem akkor a koleralázadás érdekelt, Kazinczy látomásos
halála, és nem pedig Anouilh művészete. Viszont a koleralázadás és Kazinczy agóniája akkor már biztos volt, hogy nem kellett a Művész Színháznak sem. Tulajdonképpen ez volt a két pólusa a magyar színháznak. Mert a Vígszínház pillanatok
alatt katonai drillbe merevedett, Néphadsereg Színháza lett, és ott hősi darabokat
játszottak. Ezzel a színházzal különösen megjártam. Jobb híján elkezdtem színikritikákat írogatni az akkori vasárnapi lapba, azt hiszem Független Magyarország volt
a címe, és itt-ott a Magyar Nemzetbe is. A Néphadsereg Színháza őrületes nekifutással bemutatta a Cyranót. Ott tapsolt az egész honvéd vezérkar. S akkor én
vesztemre azt találtam írni, hogy a Cyrano elavult darab. (Ezt ötven évvel előttem
már Ady megírta.) Ebből óriási ramazuri keletkezett, többet nem írhattam kritikát.
A lap rektifikált, közölte, hogy a Cyrano hősi előremutató, klasszikus, s hogy pontosan rá vonatkozik Révai elvtársnak az a mondása, hogy a múlt értékei stb. stb
Én meg ettől kezdve folyton attól rettegtem, hogy mikor kapok behívót és hova.
Mert egy legszentebb eszményeiben így megsértett hadsereg színháza akkor ilyen

módon is tudott volna visszaütni. Tehát: a Néphadsereg Színháza számára nem voltam eléggé hősies, a Nemzeti Színház számára nem hasonlítottak eléggé a darabjaim a Mélyszántáshoz, a Művész Színház számára nem voltam eléggé franciás . . .
Hát ezt találtam itthon.
— Három darabot említettél eddig, a három elsőt. Ebből csak a Hősök nélkül
ismeretes, a másik kettőt eleddig könyvben se olvashattuk. Érdekel, hogy miről
szóltak, és — ha szabad megkérdeznem — mi volt az „autonómiájuk"?
— A Lear herceg, avagy Európa elrablása, amin a drámaírást először gyakoroltam, színháznak is, világnézeti magántanulásnak is gusztusos téma volt. Elmekórházban játszódott, ahol orvos barátai elbújtatnak egy színészt, aki odakint valami
hajsza központjába került. Még nem lehet tudni, mire megy ki a fasizmus: a színész, aki tudni akarja a sorsát, odabent megcsinálja a fasizmus „modelljét" —
bőven van hozzá irracionális nyersanyag. Megalakítja a felsőbbrendűek p á r t j á t
kveruláns imbecillisekből. A harmadik felvonásra az orvosokat legyilkolva találják.
A lapuló szadisták, az ápolók törnek hatalomra, ö k gyilkolnak. A modell úgy f u n k cionált, mint majd az originál. — A Nemzeti pár éven át hirdette, nem adta elő.
Amikor politikailag még talán lehetett volna, nagyon önképzőköri szinten volt a
szöveg. Amikorra aztán belejöttem kicsit a mesterségbe, m á r lehetetlen volt. Emlékszem, Párizs elfoglalásának a napján, a Múzeum körúton meglátott Németh Antal a
kocsijából, megállíttatta, kiszállt: „Hallotta a híreket? Azt a Lear herceget egyelőre
nem játsszuk, írjon valami mást." A darabnak egyetlen nyilvános (nyilvános?) bemutatója volt: felolvastam a Baumgarten Könyvtárban. Vajda Endre vagy Devecseri
volt akkoriban a könyvtáros, és baráti körükből ki-ki bemutathatta, amit csinált.
Amikor Teleki halála után jobban belementünk a háborúba, én akkor a Hungárián
Quarterly és a Nouvelle Revue de Hongrie szerkesztőségében dolgoztam — ez a
háborúellenes politikának és németellenességnek egy elég szerény bázisa, innét mentem aztán Genfbe — egy példányt ebből a darabból odaadtam a költözködő amerikai követség valamelyik sajtóemberének. Nem előadatási célból, hanem hogy lássák,
miket írunk mi itt. Alighogy vége volt a háborúnak, Bernben a magyar követséggel
kerestettek Amerikából, egy ügynökség, Hans Bartsch — táviratcím: habartsch —,
hogy ők most ezt előadatják és hogy ha megvagyok, kábelezzek igent. Engem akkor
már semmit se érdekelt ez a darab, az ötletét kiagyaltnak, a mondanivalóját szerencsésen meghaladottnak éreztem. Meg aztán akkor még a bátorságot esztétikai
kategóriának hittem: s ami 38-ban eltakarhatta még a darab gyengéit is, az 45-ben
már csak utánlövés volt. Különben is, akkor a drámában engem m á r egészen más
dolgok érdekeltek. Kakast áldozzatok címen írtam egy tragédiát Genfben, ezzel
egyre jobban belemásztam az emberi személyiség szabadságának a problematikájába, és erre vitt Sartre is, akinek első drámai művét, a Legyeket nagyon hamar,
még a háború alatt (nem is tudom már, hogy jutottam a szöveghez) lefordítottam
magyarra. Az első felvonást még Kerényi Károlynak olvastam föl, amikor először
jártam nála Asconában, s ez 1944 elején volt; s amikor 48-ban hazajöttem: Szabó
Lőrincnek a Pasaréten, náluk. Olyan időszak volt ez, amikor Pirandellót már mindenki eltemette és Dürrenmatt még sehol se volt. A Lear hercegben pedig letagadhatatlanul volt pirandellós utánérzés, vagy ha tetszik: dürrenmattos „előérzés".
A Hősök nélkül nem volt kiagyalt darab. De azért ez se volt holmi „életszelet"
— ahogy a francia mondaná. Sűrítés volt, kompozíció. A nyersanyagát megéltem,
családilag. S ellenőrizhető volt a magyar vezetőrétegben az igazsága. Egy interjúban
azt kérdezte tőlem, ha jól emlékszem Erdős Jenő: — Imrédyről írtad? — A válaszom az volt, hogy nem megyek a szomszédba modellekért. Passuth László is idézi
ezt az esetet a Kutatóárokban. így emlékszem vissza rá én is, ahogy Passuth felelevenítette. Itt a könyve. „A Hubay-mű pezsgő belpolitika volt; talán még a maszk is
segített abban, hogy Imrédy figuráját helyettesítse be a néző. Emlékezetem szerint
Somlay Artúr játszotta a protagonistát... A jobboldali sajtó természetesen hevesen
ostorozta."
A Hősök nélkül 1942 tavaszán meg is jelent, s azóta is változatlan szöveggel
92

adták ki újra, tehát olvasható, így a mondanivalója is interpretálható. Miért én
magyarázzam? Arra emlékszem, hogy amikor Horvai fel akarta újítani a Madáchiban (az 1955/56-os szezon közepén, Pártos Géza rendezésében, Somlay egykori szerepét Uray játszotta volna, de a miniszter Darvas József kommentár nélkül betiltotta,
és így csak az állítópróbáig jutott el a darab), arról beszéltünk, hogy szelídíteni
kellene, mert nem fogják elhinni, hogy 1941-ben ezeket a dialógusokat leírhatták,
sőt: színpadon el is mondhatták. Ne érts félre: a darab szövegében, textúrájában
nagyon gyatra, nem tudtam még akkor, hogyan kell beszéltetni embereket. Most
olvasva: pirulok nyafka, finom jelzőimen — de a dráma koncepcióját és a kompozícióját irigylem attól a kezdőtől... A 44-es októberi vasárnap után már akár így
is kérdezhette volna Erdős Jenő: — Igaz, hogy Horthyról szól a darab?
— Miként fogalmaznád meg politikai mondandóját?
— A dekoratív nemzeti hagyományokba öltözködő, liberális történelmi osztály,
ha nem képes személyes tragédiát vállalni (és nem képes), menthetetlenül nyilassá
lesz. Az első felvonás: a hagyomány és a liberalizmus nosztalgikus túlélése; a második: a tehetetlenség a tragédia vállalására; a harmadik: a szélsőjobbra züllés.
— Ez volt az a „szelídebb" darab, amelyet a Lear herceg helyett írtál a
Nemzetinek?
— Előadható darab volt — előadható azokban az esztendőkben, amelyeknek
megvoltak az imponáló bátorsághullámai. És ez legalább nem sértette a német szövetségeseket, mint az előző. Magyar Bálint könyvéből tudjuk, hogy Németh Antal,
akit a keresztény-nemzeti kurzus vitt a Nemzeti igazgatóságába (de tegyük hozzá:
képzettség tekintetében nálánál kvalifikáltabb színházi ember nemigen volt akkor
Magyarországon), késhegyig menő harcot folytatott a nyilasokkal. Németh a darabot
a szélsőjobb ellen szánta, s csak a főpróbán derült ki, hogy a darab az egész rendszert potenciális nácizmusnak mutatja — ezt Somlay vadul meg is játszotta —,
innen volt aztán a kapkodás a betiltó (majd: korlátozó) minisztériumi határozatok
közt. A szerencsém az volt, hogy két minisztérium összeveszett az illetékességen,
hogy melyik is tiltsa be. Erről Magyar Bálint is ír. Székely György, a rendező, még
nálam is fiatalabb, úgy emlékszem. Előfüggöny nélküli színpada akkoriban példátlanul modern volt — hadd érezze a nézőtérre belépő közönség első pillanattól, hogy
vendége, felelős tagja a színpadon megjelenő úri családnak, mely a tragédia vállalását kikerülve megy a bukás f e l é . . . A szereposztás a legkihívóbban parádés volt.
Tőkés Anna, Lánczy Margit, Olty, Abonyi Géza, Kovács Károly, Szabó Sándor és a
Vígszínházból a főszerepre áthívott Somlay. Amikor a próbákat elkezdték, még nem
voltam nagykorú. Nem dicsekvésből (nem csak dicsekvésből) mondom el mindezt,
hanem azért (és egyre inkább csak azért), hogy tűnődjenek el ezen, akiknek szép
feladatuk lehetne Magyarországon ma is a dráma felvirágoztatása. Lett volna oka
1942-ben a Nemzeti Színháznak kitérnie a pályakezdő drámaíró művének a bemutatása elől: a megírás naivsága, a téma provokatív volta. Nem tért ki, ellenkezőleg:
szívügyeként vállalta. Ugyanezt a lélekemelő bizalmat éreztem tíz-egynéhány év
múlva megint, amikor 1956 januárjában Horvai a Parlament előtt a hóban topogva
várta, hogy beszélhessen Darvas Józseffel, hátha jobb belátásra tudja bírni őt a
Hősök nélkül felújításának engedélyezése ügyében (vagy legalább sikerül talán megtudnia, mi baja vele), miközben a színházban Pártos állt a próbával.
— A Színháztörténeti Intézetben bukkantam rá egy vígszínházi dramaturgiai
jelentésre: Horváth Árpád, a tragikus sorsú rendező véleményezte Millennium című
drámádat...
— A Millennium? Bár valahol megvan egy példány most belőle, de nem volt
erőm, kedvem újraolvasni. Ahogy a címből kitetszik: 1896-ban játszódik. A vígjátéki
helyzet: megjönnek Amerikából a 49-ben emigrált rokonok, haladó demokraták, s
itt találják a családot papundekli páncélban, egy középkorban, amelyre még vastagon rá is játszanak. Mivel másra nem emlékszem, valószínűleg csak ennyi volt
benne, s ezt már a magam igényei szerint is vékonynak tartom egy drámához.
93

— Ahogy a Millennium is jelzi Veled kapcsolatban: nemcsak a Nemzeti érdeklődött a magyar drámairodalom ú j hulláma i r á n t . . .
— Felsoroltad a harmincas évek végétől színre került igazi drámák íróinak a
nevét. Hozzáfűzhetném még a Remenyikét, a Máraiét, az i f j ú Darvasét. Mert nem
korlátozódott a magyar drámai műhely csupán a Nemzetire. A Nemzeti csak elkezdte, és ebben az irányban elindította ezzel a színházak versenyét. A Vígszínház
a Budai Nagy Antalt, az Apai házat játszotta, a Belvárosi a Földindulást
és a
Végrendeletet, a Madách a Kismadárt és a Szakadékot. A Hősök nélkül nemzeti
színházi bemutatója után a következő drámára a szerződést a Vígszínházzal kötöttem én is. (Ez lett volna a Millennium; de én kimentem Svájcba — mostanában kaptam vissza ezt a példányt, Hegedűs Tibortól, kedvesen megőrizte
vagy harmincöt éven át.) Hogy jellemezzen ezt a nagyívű periódust? A bemutatott
drámák nem szezoncikknek készültek. És nézd meg: jó néhányuk csakugyan fönnmaradt. Drámairodalmunk örök értéke. Ugyanakkor, hadd tegyem hozzá, pontosan
éreztem, hogy ez az ú j fejlődés — óriási jelentőségű, ugrásszerű fejlődés a magyar
irodalom és a magyar színház kapcsolatában — nem egészen abban az irányban
halad, amerre én a modern dráma eszményét sejtettem. Németh, Kodolányi és Darvas átvették, és Magyarországon eladdig szokatlanul magas szinten művelték, s a
társadalmi igazság erejével feltöltötték azt a polgári és parasztdrámát, amely felriasztja a lelkiismeretet. Mondanivalójuk fontos volt és telibe talált. Hozzám mégis
közelebb állt Remenyik, Tamási, Illés. Nem mintha azt akartam vagy tudtam volna
csinálni, amit ők; de az ő drámáikban megvan az a „bizonytalansági tényező",
amely a drámai mű autonómiájának egyik legszembeszökőbb jegye. Az én szememben minden igazi drámai mű autonóm — tehát létét nem pusztán az alapötletéből
és nem pusztán előre megfontolt eszmei mondanivalójából meríti, és nem is csak
abból, hogy színre viszik. (Mennyire örülök, hogy ezt ma, kérdésedre végre világosan
kimondhatom, mert az az érzésem, hogy bizonyára ez volt az én „eretnekségem",
amelynek elítélésében egy negyedszázad óta olyan szépen egymásra talált a d r á m á t
a puszta mondanivalójára szimplifikáló bürokrata kényelem és a dráma autonómiáját személyes sértésnek tekintő színházmelléki gőg.) A dráma írása számomra nagyobbszabású vállalkozás, hogysem előre tudhassam az eredményét. Kolumbus azt
mondta: ha a föld gömbölyű, nyugatra hajózva Indiába érek. De közbe jött neki
Amerika. Egy „bizonytalansági tényező". Engem kevésbé érdekelnek azok a drámák,
amelyek menetrendszerűen érkeznek a mondott kikötőbe. Ezek inkább postahajók.
A dráma: felfedezés... Személyiségünk mélyebb rétegei, magyar nyelvünk-létünk
tágasabb birodalma, gyerekeink harmadik világháborútlan élete — ezek felé nyitva
a dráma dimenzióit, ezek mind-mind kecsegtethetnek felfedezésekkel, úgy értem,
hogy félelmetes felfedezésekkel. A szorongást nem lehet megspórolni — „új, nem
sejtett végzetek álnokul állnak az utas elé", ahogy Babits mondja a maga görög'
tragédiájában. És jobb a végzeteket idejekorán a színpadon felfedezni, semmint m a j d
az életben.
— Egy rövid ideig közvetlenül is segíthetted a Nemzeti és a magyar drámaírók
közeledését. D r a m a t u r g k é n t . . .
— 1954 nyarán l e h e t e t t . . . Horvai és Pártos Géza jóvoltából és Sarkadi és Mészöly Dezső barátságának eredményeképpen a Madách Színházban akkoriban kezdték el játszani ú j darabjaimat, s mindent meg is adtak hozzá, hogy siker legyen
belőlük. Nagy szereposztás, és főszezonban voltak a premierek. Megint drámaíró
voltam. Egyszer az Emke kávéházban ültem éppen, Major bekopog rám az ablakon
és megmagyarázta, pantomimban, üvegen át, hogy menjek fel hozzá a Nemzeti igazgatói szobájába, mert csinálni kéne a magyar drámának egy másik műhelyt. Amikor
felmentem, már csak a szerződést kellett aláírni. Így lettem a Nemzeti Színház dramaturgja. Volt a Nemzeti Színháznak m á r két dramaturgja, Forgács István és Benedek András. Én persze úgy gondoltam, hogy bírom Major bizalmát és így m a j d
mindent lehet. Benedek András lehűtött: a Nemzetinek mindig volt egy „író-drama94

turgja", de egyik se volt hosszú életű, se Somlyó, se Karinthy. És aki ú j a t akar
csinálni, annak pláne hamar kitelik az esztendeje... 1956-ban az én szobámat is
találat érte a Nemzetiben. 57 elején még tagja lettem a színház igazgató tanácsának. Aztán egyik napról a másikra kitettek. Ugyanaznap a főiskoláról is — nehogy
azt higgyem, hogy véletlen. Major utána mindent megtett, hogy engem a Nemzetihez azért odafűzzön, mint fordítót. A Tojás fordításából éltem, amíg engedték játszani. Üj darabomat, a Késdobálókat 6 kezdte rendezni — Berek Kati és Szirtes
játszotta volna —, de a próbák váratlanul abbamaradtak. Ugyanebben az időben
bocsátották el a Madách Színháztól Sarkadit is. Mészöly maradt, mint színházi
szakember. De jött az ú j igazgató, Ladányi, aki hozta az ú j instrukciót. „Olyan dramaturgot, aki minden rendezői megbeszélésen két írónak a nevét hajtogatja folyton,
a Sarkadiét és a Hubayét, én nem használhatok." — Mészöly így adta tovább:
„Rákényszerítenek, hogy helyettetek csakis Shakespeare-rel foglalkozzam." — És
elkezdett fordítani, ami az akkori honoráriumrendszer szerint csakugyan jól fizetett.
A színészek imádták az ő dialógjait és tirádáit mondani. De milliomos nem lett,
mert egy ú j honoráriumrendelet — ellentétben a nemzetközi szerzőijog-szokással —
megszüntette a drámafordító részesedését a bevételből. A két drámaműhely így lassan feloszlott, ö t év se kellett: Gellért Endre és Sarkadi odalett, Horvai vidéken
tűnt el, névtelen, szívós munkák közepette, Pártos kínlódott, majd néhány évvel
később disszidált. Major is elkerült a Nemzeti éléről. Senki nem maradt épségben.
Hát csak ennyi ideig tartott az az aranykor, amelyben megpróbálhattunk európai
igényű magyar drámát közös erővel művelni.
— Megcsapott-e az a feszültség, ami az ötvenes években drámaíró és színház
között megteremtődött? Amiről például Németh László a Galilei-kálvária
kapcsán
beszámol...
— A Galilei színrevitele különös ügy volt, engem a közelébe se engedtek. De '
nem is törtem magam érte. Németh László dramaturgja Benedek András volt, de
dramaturgja volt mindenki, aki beleszólhatott: Révai József, Rákosi Mátyás, Major,
Sárközi Márta, barátok stb. A napi politika állása szerint súgtak: ezt mondja ki
Galilei, azt mondja ki G a l i l e i . . . Nekem ebben senkinek a szerepe nem volt rokonszenves, még a Németh Lászlóé sem. Engedett, aztán kesergett, hogy hagyta magát.
Az egyik társaságban azt mondták: miért engedett? Átment a másik társaságba:
ott meggyőzték arról, hogy engedjen. Keserves történet volt.
— Kik voltak azok, akiket szerettél volna a Nemzetiben látni?
— Madáchot. És ez sikerült is. Karinthynak az Ezer évében dramaturgként közreműködtem. Merem remélni, hogy Cini meg volt elégedve velem, nem az én dolgom, hogy megítéljem. Vészi darabja, A titkárnő szintén arra az időre esett, de
annak se én voltam a dramaturgja, azt hiszem, Major maga csinált mindent Vészivel. Színpadra segítettem félig-meddig stúdióelőadásban egy számomra mindenképpen érdekesnek látszó darabot. Megbukott. Ez Fekete Gyulának a Májusi felhők
című munkája. Az volt az érdekessége, hogy a sötét, komoly és abszolút realista
társadalmi drámát versekben írta meg. Ez már maga is újfajta, szokatlan, de igazi
drámaírói aspirációról árulkodott. Korán jött vele. (Jó másfél évtized múlva aztán
Sárospataky Istvánnak, nem könnyen, de sikerült elfogadtatnia a drámának ezt a
nemes formáját.) A darabot címéhez illően, de szerencsétlenül májusban mutatták
be a Katona József Színházban stúdióelőadásban. S akkoriban mindenki másra
figyelt: mi lesz Rákosival, mi lesz Nagy Imrével, ki jön, ki megy.
— Beszélgetésünk során nem túlzott nosztalgiával idéztük a Németh Antal vezette Nemzeti korszakát? Színházi-szakmai gondok megoldásának közepette vajon
mindig is a magyar dráma ily következetes akarása jellemezte a Nemzeti törekvését?
— Nehogy azt hidd, hogy én most, ifjúságomra emlékezve, bearanyozok egy
politikájában egyébként gyanús kort. A Nemzeti Színház fennállása óta feladatának
tekintette az élő magyar drámairodalom színpadra vitelét. Tegyünk egy próbát. Itt
95

az 1965-ös kiadású kis könyv a Nemzeti Színház történetéről. Nézzük: mit játszottak
száz évvel ezelőtt? Nézzük csak az 1881—82-es szezont! Tizenöt magyar d r á m á t m u tattak be. Köztük három ú j Csikyt! A Cifra nyomorúságot, A kaviárt és az Annát.
Ebben az évben mutatták be Szigeti Józseftől a Rang és módot. Szigligetitől pedig
felújították a Trónkeresőket
és a Mátyás királyt. Folytassam? Egyetlen é v a d . . .
De lássunk egy esztendőt, amelyben kevés bemutatóra futotta ! A háború
vége: 1917—18. Csak tizenöt bemutató. Így kezdődik az évad: szeptember 15: Móricz
Zsigmond Pacsirtaszó; október 5: Bródy Sándor A dada; október 26: Herczeg Ferenc
Árva László király; november 23: Molnár Ferenc Űri divat, utána egy Jókai és egy
Shakespeare, majd február 22: Lengyel Menyhért Charlotte kisasszony; március 21:
Szép Ernő Prológ; március 28: Bánffy Miklós Az erősebb; április 5: Szomory II. József császár. Ezután egy Molière és egy klasszikus spanyol, majd m á j u s 3-án Hevesi
Sándor: Görögtűz. Kilenc ú j magyar dráma egy szegényes szezonban. S mind a
kilenc irodalomtörténet, s majd mind ma is felújításra érdemes.
— Firenze és a József Attila utcai lakásod között ingázva, a Váci utcában
munkaotthonodba tartva a nyáron naponta elbandukolhattál egy festett plakát előtt.
A budapesti Nemzeti Színház bérletfelhívása volt olvasható — egyetlen élő magyar
szerző se szerepel a névsorban. Milyen érzéssel pillantgattál rá — kollégáid nevében is?
— Amikor először láttam, még talán májusban, kicsit összeszorult a szívem és
ugyancsak elképedtem. Egyetlen élő magyar drámaíró művét se ígéri. Egyetlen 45
után írott magyar drámát nem ígér. A szívszorulást ezen nem kell magyaráznom.
Az elképedésemet talán mégis: hát ilyen leplezetlenül itt tart m á r a magyar színház? De hagyjuk a drámaíró kesergését. — „Hoppon maradt és most a nemzeti
dráma sorsán kesereg" — mondhatják rám, ha beszámolnék érzéseimről. Hadd
mondjam el inkább, mit érzett e plakát láttán a firenzei t a n á r . . .
Ott az egyetemen azzal a nyugat-európai fiatalsággal találkozom, amely nagy
többségében baloldali, nem szeretne megdögleni egy ú j világháborúban, és nincs
semmiféle fogódzója. Minden, ami a világpolitikában van: gyanús. És tőle idegen
érdekektől manipuláltságra gyanús. Na most, megkérdezik a magyar irodalom professzorától: — Maguknál miféle művekben gondolják végig az írók az emberiség
sorsát? — Erre mit felelhetek? Felelem Madáchot, mert ő végiggondolta, egészen a
mi ezredvégünkig... Aztán? Aztán felelem Adyt. Aki mindenkinél jobban bevilágított a világháború-jelenség irracionalizmusába. S akiről most olvastam Balogh
Edgár nagyszerű szavát: „legnagyobb magyar politikus post mortem". Aztán felelem
József Attilát, Juhász Ferencet. És a magyar irodalmi folyóiratok legújabb számát
találomra felütve verseket olvasok, amelyeket áthat ugyanaz az egyetemes gond és
világot mozgató s z e r e l e m . . . Erre ők azt kérdik: — És a magyar filozófiában és a
Madáchénál modernebb drámában? — hisz úgy tudják, hogy ezekben a m ű f a j o k b a n
szoktak kiérlelődni az emberi lét és együttlét ú j koncepciói. De erre már nem tudok
mit felelni. Lukácsot jobban ismerik nálam. — Professore, mi az, amit maguk, szocializmusban élő írók művekben, de végiggondolt és megszenvedett művekben, más
szóval: hiteles és érdekes művekben nekünk kínálni tudnak? Ha nem is mint megoldást, hanem csak mint kísérletet, reményt, ú j modus vivendit, arra az esetre, ha
sikerül valahogy kikeverednünk ebből az elmebeteg fegyverkezési versenyből h á ború nélkül? Mint európai szomszédaink, mit üzennek a maguk írói nekünk, európai
szomszédjaiknak? — Maradt egy kis közép-európai irónia nálunk, azzal zseniálisan
elblődlizzük azt, ami szorongat — ezt felelhetem, rámutatva arra, amire csakugyan
büszkék lehetünk.
— Házi használatra ez talán ott jó. És számunkra?
— Most mondjam azt, hogy az ő sürgető kérdéseiket a mai színházvezetés nem
adja fel többé drámaíróknak? Pedig ezek volnának most az idő kérdései. És a kérdésekre a dráma örök formájában kibontásra váró válaszok l a p p a n g a n a k . . .
ABLONCZY LÁSZLÓ
96

FEJÉR CSABA: HALDOKLÓ TANYA

FÜLÖP ERZSÉBET: KAPUBAN

