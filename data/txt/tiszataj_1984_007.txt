uda
Ferenc,
Páskándi Géza, Vári Attila,
Zalán Tibor versei; emlékezés
a 100 éve született Györffy Istvánra;
Pintér Lajos, Vekerdi
László
tanulmánya

tiszatáj
IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

^
'

r

' '
. >

;

- v

,
£

c:-

b

Kiadja a Csongrád megyei Lapkiadó Vállalat. Felelős kiadó: Kovács László
84-1967 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged.
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési d í j : negyedévre 36, fél évre 72, egy
évre 144 f o r i n t Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel. Mocsár Gábor. Olasz Sándor. Tóth Béla

Tartalom
XXXVIII. ÉVFOLYAM, 7. SZÁM
1984. JÚLIUS
BUDA FERENC: Fölöttem hold is csillag is (vers)
3
PÁSKÁNDI GÉZA versei: Kegyelmes katasztrófa, Történelem-pedagógiai lecke fiúknak s leányoknak, Gyümölcsök békéje
4
SZIKSZAI KÁROLY: Életfogytiglan (vers)
7
VÁRI ATTILA: Ajánlott(levél) (vers)
9
TAKÁTS GYULA: Négy szonett
10
KÖRMENDY ZSUZSANNA: Abortusznovella
12
DEÁK MÓR versei: Adóslevél, Megkésett sirató
21
ÚJHELYI ÁGNES versei: Babák és bombatalálat, A legforgalmasabb kikötőben
22
ZALÁN TIBOR versei: [hajnalra az ablak peremét elérik az
árnyak, ez az én időm...], [időnk csak ennyi én már ezt is
tudom egykor tébolyultan szerettük egymást...], [valaki
elment és létezésem csak a hiány ezüstjeleivel definiálhatom...]
24
HAZAI TÜKÖR
TÓTH BÉLA: Tiszajárás (54.)

26

ÖRÖKSÉG
BALASSA IVÁN: Györffy István születésének százéves évfordulóján
HOFER TAMÁS: A népművészet Györffy István kutatásaiban

30
35

TANULMÁNY
CSAPODY MIKLÓS: Egy nemzedék iskolája: az Erdélyi Fiatalok
PINTÉR LAJOS: Két költő (Lászlóffy Aladár és Tolnai Ottó
verseiről)

42
55

KELET-EURÓPAI NÉZŐ
Csehszlovákia
FRIED ISTVÁN: A szlovák—magyar irodalmi kapcsolatok
jellegéhez
Szovjetunió
BABUS ANTAL: Szergej Zaligin élményei
ÁRPÁS KÁROLY: Mérleg (Áttekintés a mai észt líráról és
prózáról)

64

69
72

KRITIKA
VEKERDI LÁSZLÓ: Gáli Ernő: A sajátosság méltósága
SZAKOLCZAY LAJOS: A magyar kultúra útjai Jugoszláviában (Szeli István tanulmánya)
LIPCSEY ILDIKÓ: A nemzetiségek egyenjogúsításának útján (A nemzetiségi jog fejlődése a demokratikus Romániában — Joó Rudolf beszélgetése Demeter Jánossal)
MÁTYÁS ISTVÁN: Beke György: Boltívek teherbírása

75
81
87
89

MŰVÉSZET
Színház
NIKOLÉNYI ISTVÁN: Keresztmetszet (A szegedi színház
évadtabíója)

91

Szerkesztői asztal

96
ILLUSZTRÁCIÓ

Tardi Sándor rajzai a 20., 23., 41., 74. és 90. oldalon

BUDA FERENC

Fölöttem hold is csillag is
Súrolja szél a földeket
Suhog az ország erdeje
Lapályon lankán fű fakad
Levél a fákon újra nő

Madárkiáltás
ágyúszó
Maradni menni hogy lehet
Fasorok dörgő zöld falán
Födetlen tested földereng

Föld-víz hazámat hol lelem
Fölöttem hold is csillag is
Világló éji ég alatt
Virrasztok
megváltatlanul

Fölöttem hold is csillag is
Föld-víz hazámat hol lelem
Árnyékod
arcod két kezed
Átvérzik égő ingemen

Fakul a hajnal rámhasad
Fekete erdőt álmodom
Levél az ágon újra nő
Lefekszem izzó partodon

József Attila Tudományegyetem
Magyar Irodalomtörténeti Tanszékek
Könyvtára
Szeged, Egyetem u. 2—6. r
6722

PÁSKÁNDI GÉZA

Kegyelmes katasztrófa
(Ézagh tanverse)

Szörnyű álom volt! A katasztrófát
elvitte a víz. Földrengés. Tűz. Aszály.
Mint jó termést — úgy vitte el.
S én — pontosan emlékezem — sírtam.
Vitatkoztam a tűzzel, vízzel,
aszályokkal és földrengéssel:
a katasztrófát hova sodorták ?
Hogy él ezután világ, ország ?
A katasztrófa munkát végez —
mások helyett. Láttad azt a csúnya házat,
mit vér emelt és vert alázat,
mely ráadásul két hét múlva
magától összeomlott volna ?
Ám építészét
megmentette
a pörtől — s ezt teszi mióta ! —
egy-egy kegyelmes
katasztrófa.
A katasztrófa ingyen szanál:
olcsójános, hisz ez* a dolga.
A katasztrófa erő, érték:
ha nem jönne — mennyi munka volna !
Az érték véletlene s a véletlenek'
értéke benne
megtanít minket türelemre,
becsülni tüzek, vizek árját,
mely az újrakezdés
boldogságát
hozza.
A „tiszta táblát" sose szanálják!
S ha nem dolgozik
ember-kézzel,
ne csodáld: önműködő gép ez.
Értéke nemcsak úgy nő,
hogy sok benne a munka,
vagy ritka, tehát
fáradni kell soká, míg
birtokunkba
jut, hanem:
értéke annál magasabb lesz
minél több munkát kínál újra.
Ahogy a híres „bűvös kocka"
játék-értéke azzal is nő,
hogy
megdolgoztat,
nem oldhatod meg egyből.
4

A katasztrófa személytelen.
Nem ácsingózik érdemekre.
Demokrata: nincsen kivétel!
S díjainkért sose buzgó.
Vállainkról leveszi bizton
a rusnya felelősség terhét.
A kár okán bűnbakot keresni
magunk közül ugyan minek még ?
A katasztrófa irgalmas hozzánk:
a bajért ne gyűlöljük egymást.
Nőhet az egység sziveinkben,
s a nemes egymásra utaltság
gondolata is kicsírázik.
A katasztrófa nem ösmer fajt,
gondot, hitet és anyanyelvet,
államformát, eszmét... s nem irgalmaz
sem a káosznak, sem a rendnek.
S bár Negatív Csodának tartják,
ki nem jutalmaz — büntetőnek,
mégis elkél minden jövőnek
— honnantól már, meddig s mióta? —
egy-egy pompás, időzített
és lokalizált katasztrófa.
És mégis: mégse!
Ennyi szépség, igaz jóság
hiába került terítékre —
versemnek bőség-asztalára.
Gondolj az árukapcsolásra!
A katasztrófa
minden időnk
legnagyobb árukapcsolója.
Nem nagyliku — likatlan rosta.
Viszi a jót, viszi a rosszat.
Nemcsak a kontárok bálványát —
szent szobrokat tör darabokra.
Midőn mulandón elsóhajlik
ajakam végső „meghalok"-ja,
nemcsak lelkem irigy képe, ám
elpusztul orcám nyájas holdja.
Ezért mondom hát testvéreim:
minden halál itt —
katasztrófa.

Történelem-pedagógiai lecke
fiúknak s leányoknak
(Ady után: szöveg-helyzet
vagy helyzet-szöveg.)

TEXTUS (a „szöveg" szót ugyanis már legalább a kereszténység kezdete óta feltalálták) :
NÉMELY FIATALOK MAGÁT AZ IFJÚSÁGOT TÉVESZTIK ÖSSZE A
TISZTA KÖZERKÖLCCSEL. E TÉVEDÉS SÚLYOS, KINEK SEM IDEJE,
SEM ALKALMA, KEDVE, TEHETSÉGE, SZÜKSÉGE, DE MÉG BÁTORSÁGA SINCS A LOPÁSRA — HOGYAN IS JELENTHETNÉ KI ÉRVÉNYESEN ÉS HIHETŐN, HOGY NEM „TOLVAJTERMÉSZETŰ"?
A TISZTA KÖZERKÖLCS CSAKIS PRÓBATÉTELEK S NEM SZÜLETETTSÉG ÁLTAL IGAZOLHATÓ.
PRÉDIKÁCIÓ:
Ó hányszor lettem Legenda,
holott csak élnem kellett volna.
S hányszor lehettem volna Legenda —
csak éppen halnom kellett volna.
így most már
mondhatom:
apák s anyák sokszor
kihívott,
okkal s oktalanul
kihívott
bűntudata kényesre hizlalja
az ifjú hiúságot. Finnyásságuk
azonban
egoista tüntetés. Új Szibariszt gyakran építenek !
No persze lator apának még lehet
szent gyermeke. Tökfejűnek lángelméjű is.
Dogmatikusnak anarchista — pláne.
Gyermekeinkben majd testet ölt
a jóvátétel igaztalansága, sőt
képtelen világa,
önrehabilitációnk
nevetségessé lesz fiainkban és leányainkban!
Ezért hát némely fiuk, leányok azt mondom
Tinéktek:
belőletek még lehet akár bérgyilkos is,
ám beszámítván múlt nehéz időket: én — nem voltam!
ÁMEN-rész:
JELSZÓ
TEHÁT:
Te még lehetsz —
Én —
nem voltam!

6

Gyümölcsök békéje
Csendélet: vérerezet — barackkal.
Őszibarack — vérerezettel,
Kiskatonám, ne fagyasszon
hamar tél!
Bombázó mozsár
szilvamagod ne törje,
katonakisasszony!
Naspolyád ízét ne fulassza a füst,
Gránát-tölcsér aljába
nyelved ne fúródjék,
Ne kívánd ennyire e földet!
Ne fertőzd vériét, hogyha anyádNe halj meg!

KÁROLY

Életfogytiglan
Már emlékké vált ez a perc is és sűrűsödik a homály
mellemről leszakadnak éveim apró harangokként
zúgnak Szibériáig és a látnók befogja szemét
kedvesem hova vigyelek innét lesoványodva pénztelenül
magamba rejtve arcodat hova vigyelek
amikor már nem ígérünk egymásnak semmit
amikor már nincs mit befejezni
és mégis a remény a „talán" romantikájában fölizzik még
ez a délután zsarátnok egykori tűz a délutánban
fölteszem a lemezt tudom van még egy kis időnk
hát használjuk ki égessük emlékké ezeket a perceket is
rakjunk máglyát életünk leghosszabb részéből
mégha oly rövid volt is akár egy könyv mit
elolvasni elég egyszer hogy életünk részévé váljon
égessük el életünk leghosszabb részét
hogy veled maradhassak máshol
ahol nem hullik nap óra perc nem hullik belénk az idő
ahol nem kell arcunk elé emelni kezünket mert
nincs mit szégyellnünk abban a világban
embertelen emberek hosszú

lámpasorok

hajmeresztő egyenes utakon mutatják az utat ez a szabály
kezük nem kéz csak valami olyasmi
mosoly-aroma est-aroma és minden ami van
apró dobozokba műkedvelő színkör hol nézők nem lehetünk
hát égessük el életem leghosszabb részét
hogy veled maradhassak ebben a délutánban
cellává építeni ezt az órát cellává építeni testedet
tudom van még egy kis időnk talán éppen elég
odakint hideg van szavakkal szibériáznak társaim
nem érdekelnek a szavak lemondtam
lemondtam
mindenemet neked adtam kilakoltattam
testemet
ahogy élted az életemet és most a nagy szavak ideje jönne
de nyelvemen aszály-idő sétál ítélve némaságra
ítélve örök magányra a szerelemben
hiába lesznek nők nőcskék kurvák szeretni lemondattál végleg
cellává építeni ezt az órát cellává építeni testedet
más illatokban más hajakban keresni egy eldobott
pillanatot
ahogy lesz úgy lesz életünkben már csak az emlék
de rólad mesél a város és a városban minden utca
veled ébrednek a járdák és veled alszanak el
a szomszéd is kérdezne arcában ott a mondat
de elfordulok ahogy a sas hátrafordítja fejét
neked szól minden harang neked szólnak jövendő éveim
két levegővétel között a pillanat hosszú akár egy vonat
elfér közös életünk két lélegzetvétel között
és ez bármilyen különös nagy dolog ebben a világban
ebben az egymást becsapni arany apám-világban
ebben a bor sör pálinka-világban
ebben a tartozom a világbanknak de a világ is
tartozik
nekem-világban
talán a test talán a lélek
talán egybetart még a gondolat mozija
talán a „voltál" jelene mi egybetart
a fájdalom talán a fájdalom igen
amikor menekülnék önmagamtól undor-görcs dico dico
eskütlenül de ki előtt eskütlenül elhagyni ezt a szobát
ezt az ember-kosztümöt bevallani mindent amikor
azt mondod visszajössz de tudod hogy nem jössz vissza
bevallani ezeket a rohadt napokat
amikor széppé hazudjuk az utolsó pillanatot is
mert gyógyíthatatlan akár a rák
amikor morzsák hullanak körénk de miféle morzsák istenem
még néhány perc magadból aztán már az se aztán már
zuhanás vissza napokon heteken hónapokon a nincs-en
át magamig újra — de tudom nincs már annyi idő
hogy újra hogy akár

VÁRI ATTILA

Ajánlott(levél)
FELADÓ KOS KAROLY
HÁZSONGÁRD

Jajj fiaim, mért hívjátok magatok ellen az isteni sorsot ?
Nélkületek a nyelv televényén is csak gyom-szavak nyílnak,
azt akarjátok, hogy csak suttogó szó, üres szátyárkodás
és ne a mondatok ötvös serlegei hordozzák valós lényegetek ?
Mondatok, még ha alkonyi kápolna-csendben is, eretnek dadogással,
de mondják, mit messze a múltban éjszaka színű valóság
gyöngybagoly huhogású temetős rettegtetések mélyén
hallhattatok, mint minden hiszekegyeket elhívó gyermek ?
Balladák szülték itt az embereket, s nem az ember a verset.
Szidtatok minket: „Harminc éve már csak vegetáltok."
Lett volna mód rendezni vénen csoszogó vert seregünk ?
Hallák-é, Attila kerálrul íródott kenteknek egykor a könyvem,
Budai Nagy Antal kelyhes seregeit is magukért cselekedtem,
nem vártam magiktól, hogy mindent megértve vállalják e sorsot,
Kemény, Kisbán s mint jómagam vállaltam egykor — nem érdem,
s nem értem mégsem jászlát elhagyni kész harmadfű ménesetek,
kiknek tél hava délibábos langy meleg tó tükrét lengeti égre.
Jóslom, fogtok még gyászólni itthoni otthont, vágyva barátot,
s marad majd: gyászolni minket alkalmi dallal, enyhet adóval,
terített asztalok mellett is otthoni ének, szava a földnek,
sója a lényegi létnek, hogy ott van helyetek, ahol azoknak a hantja
kik szerelemből erre az életre életet fogantak — titeket.
Miránk kolompot hogy nyájunkat el ne széjjeszzük, kötött a sors,
s hogy el ne veszítsen a serg, szólottunk is a tompító ködben,
ráztuk kolompunk, ki-ki útja szerint, mígnem
eljött érettünk a halál s várt méhe a földnek,
hol várnak azok kik zsoltárokat írtak, vagy csupán énekeltek,
s kikben az áhítat oly erős volt (vára a hitnek),
mint most bennetek a fészek melegét elhagyni vágyás.

9

TAKÁTS GYULA

NÉGY SZONETT
Egy szerelem tájai
i
ÉRZELMEIM, MINT GEOMETRIÁT
Látott a Tátika, kopár Csobánc.
A vén kövek már így élnek tovább.
És Sümeg címerpajzsos kapuját
egy régi fénykép veled hagyta rám.
Nem vár-romantika... Csak adalék...
Egy szerelem táját idézgeti
a kő s a hegedűn egy fecske ül.
Csőrével és szárnyával pengeti.
Nagy ívben fölrepült... Tavasz volt:
zöld fák, ecset s a lant-madár hava.
Szobrot faragott a galagonya.
Vitorlákon írtam s nem volt elég!
Érzelmeim, mint geometriát
más távlatú ábrákba tettem át.

2

RAGÚZAI FÉNYKÉP
Szavak jönnek, mint madarak
s hallom a tollúk sohogását.
Egy délutánt hoznak s a várfalak
a ragúzai gályák álmát.
Ott állsz a Rector palota előtt.
Hét oszlop száll, meg a piac.
Az éles fény szeli a levegőt
s arcod, a görögszemű arc
a képről elfordul felém.
Gótikus ablak, tiszta árnyék
s mintha én is melletted állnék,
10

nem vértben, mint Roland lovag. —
Csak egyszerűn, mint akit madarak
idéznek és tornyok, hálók, halak.
3
HAZÁT, SZERELMET
Ahol a hazátvesztett lengyelek,
én akkor ott jártam veled...
A hűséges zsidóknak otthona
kettős példára volt az iskola.
Hazát, szerelmet ott tanultam én
Ungvár és Munkács várának kövén
és Szinevér körül a havasok
között álmomban oly sokszor vagyok.
És soha egyedül!... Mindig veled
bolyongva ma is a Verhovinán.
Repít a régi sí, a régi szán.
Egy táj, mely fénylő hó és zúzmara
s az ikonok s fa-templomok dala
mintha szárnyukon vinnének haza.
4
SZÍNEID KINYITVA
A kalászok illata sárga
és beleég mélyen a nyárba...
Hiába aratják... Őszig itt marad,
mint arany ereklyén az áhítat...
A források álma lila.
Úszik a zsurlók száraiba
e zizegő pillangószárnyú fény,
mint versek közt a költemény...
Vagy az a zöld pohár, amelyből
ittuk Velencét és a délt...
S a Széna-völgy árnyán tanyázva,
a színeid kinyitva újra élt
az a lila s a sárga álma
szemed zöld forrásába zárva...
11

KÖRMENDY ZSUZSANNA

Abortusznovella
-„Iszonyú bennünk a kísértés a jóra"
(Brecht)

1.
A férfi állt az ajtóban, „bejöhetek?" — kérdezte a szemével, „bejöhetek, nincs nálad
senki?" — ezt is jelenthette a kérdés, meg azt is, „nem dobsz ki három hónapi eltűnés után?"
A nő bólintott, s unszolta is, jöjjön már be, mintha attól tartott volna, hogy meglátja
őket valaki, becsukta az ajtót a férfi után gyorsan, gondolkodott, ráfordítsa-e a kulcsot a zárban, ahogy máskor mindig, aztán megállt a keze félúton. Arcon csókolták egymást.
— Éhes vagy? — kérdezte a nő zavarában, mintha valami más helyett. Játék volt náluk
ez a kérdés régebben, „igen, rád" — mondta a férfi olyankor, s mindig előbb szeretkeztek, aztán ettek, vagy ... aztán se ettek. „Igen, rád" — mondta már majdnem a férfi, aztán visszanyelte a csak neki nem banális fordulatot, mert a nő szeme szomorú volt, a száján is csak
olyan elveszett mosoly, s mintha az arca is keskenyült volna, csak az alakja volt ugyanolyan,
se kövér, se sovány, se erős, se törékeny, nem asszonyos, nem simogatásra, inkább nézelődésre ingerlő, arányos, de mint egy általános iskolai biológia-tankönyv ábrája, nem erotikus.
„Olyan vagy, mint a görög vázaképek nőalakjai" — mondta neki a férfi, amikor először látta
őt ruha nélkül, és a nő röstellkedőn boldog arca beléfojtotta a folytatást: hogy neki valójában
sose tetszettek azok a keményvonalú, szinte nemtelennek tűnő furcsa mitológiai lények, akiknek néha csak a kézmozdulatuk kecsessége, vagy a nyakuk meghajló íve árulkodott asszonyvoltukról.
— Nem vagyok éhes. Örülök, hogy itthon találtalak. S hogy nem volt nálad senki.
Elnevették magukat. A nő bátortalan mozdulattal megsimogatta a férfi homlokát-haját
és belefeledkezett az arcába. Aztán erőt vett magán és elhatározta, hogy ha törik, ha szakad, ő
most könnyed lesz.
— Egészen csinos lennél, ha kevesebbet szépfiúskodnál — mondta gúnyolódva, hogy ne
látsszon meg rajta, mennyire hat rá a férfi. — „Talán várja a szokásos kérdéseket: hová tűntél
ennyi ideig?" Hogyhogy eszedbe jutottam?"
— Hiányoztam? — kérdezte a férfi, és letelepedett a heverőre.
— Nem. Sokszor eszembe jutottál, de nem hiányoztál.
— És annak örülsz, hogy itt vagyok?
— Igen.
— Nem hiányoztam, de mégis örülsz? És nem is kérdezed meg, miért tűntem el? Kemény
az arcod ... mire gondolsz? Véded magad előre, azért nem kérdezel? Vagy engem védesz azzal, hogy nem kérdezel: félsz, hogy hazugságra kényszerítesz? Nem akarod látni, milyen vagyok amikor hazudok, igaz?
A nő arca a leleplező kérdésektől leirteztelenedett, s mintha érezte volna, félre is rántotta
a fejét. A férfi elkapta a nő csuklóját, másik kezével pedig szelíd erőszakkal megmarkolta a
tarkóját, és maga felé fordította a kínlódó arcot. Ilona közben magára talált, váratlanul fölényes lett, kiszabadította a nyakát.
— Őszinte legyek? Jól jött az eltűnésed. Volt melletted egy barátom, és féltem, hogy
12

összeszaladtok. Beérhettem volna veled is, tudom. Talán egy házasságban be is érném veled
boldogan. De ha valakinek csak órák jutnak a másikból, akkor ... akkor lélekben nimfománná válik.
— Lélekben?
Ilona gyors, fürkésző tekintettel mérte föl, van-e gúny a férfi arcán, mert ha lett volna,
nem válaszol.
— Azt neked tudnod kell, hogy a lélekközelségért néha a testünkkel fizetünk — mondta
csöndesen. — A te házasságod meg ugyebár szilárd és nagyszerű. Akár a jó balta: gyilkolhatsz
vele, nem esik szét. Miért ne lehetett volna melletted egy barátom? Különben is, én nem a lelepleződéstől féltem, hiszen önmagam előtt már akkor lelepleződtem, amikor tapasztaltam,
hogy nagyon jól meg tudom magam osztani köztetek, s még kényszert se érzek, hogy beszámoljak...
— Most mégis azt teszed.
Ilona belenézett a barátja szemébe. „Hiányzott. Hiányzott a nyíltsága, az ereje." Belül
már lágyult. A férfi rendkívül jó megjelenésű volt, bár nem igazán szép. Erős testalkatából valahogy hiányzott a harmónia. Kicsit eltúlzott volt rajta minden. Karja, combja túl vaskos, szeme hivalkodóan ragyogó kékje a sötét hajával, erős szemöldökével túl kontrasztos. Mintha
mindenből a kelleténél többet kapott volna. Színekből, ösztönökből, megérzésekből. Tűzből,
vérből, józanságból. Ilona tűnődve járatta szemét a markáns, koránál többet mutató, némi
önimádattól sem mentes arcon. Benne ez a férfitípus kamaszkora óta viszolygással vegyes szorongást keltett. Ő a krisztusképű, vékony, feminin férfiakhoz vonzódott, az eszmévé lelkesülő
világmegváltókhoz, s mikor nőként kapcsolatba került velük, értetlenül szenvedte el tőlük
azokat a lelki kínzásokat és emberi durvaságokat, amelyeket valaminő előítélet folytán ennek
a másfajta, nagyon is férfias típusnak tulajdonított. Ez a férfi őt sose bántotta — csak éppen
szó nélkül eltűnt az életéből.
„De hát miért került elő? Annál sokkal jobbképű, mint hogy ne találna magának
valakit."
Mint a nők legtöbbje, ő se szivesen nézett szembe azzal az elég kézenfekvő lehetőséggel,
hogy esetlegesen keresték föl. Hogy nem volt itt különösebb ok, csak egy talán. Egy hangulat,
egy hátha, egy friss kudarc ellensúlyozása, vagy éppen egy túl gyors siker nyomán támadt űr
semlegesítése,. Honában mindez föl sem merült, ehelyett visszaidézte magában a kapcsolatuk
értékeit, a férfi egészen szokatlan toleranciáját (melyet kezdetben közönynek gondolt), józan
bölcsességét, amely jótékonyan tompította az ő érzelmességét, hálája túlzó kifejeződéseit.
Igen, hálás volt a férfinak, mert a kezei közt nagyon nőnek érezhette magát. Az, aki a félkarjával össze tudta roppantani a bordáit, úgy nyúlt hozzá legelőször, mintha cukorból lett volna. És később se, sohase gyötörte el a testét, akármilyen hosszan szeretkeztek, az ő kezei közt
sohase érezte, hogy használták, fosztogatták, kizsigerelték. Legelső együttlétük után Ilonára
mázsás szomorúság nehezedett: homályosan földerengett benne az a veszteség, amelyet minden túl tudatos ember akkor érez, amikor valakinek a testközelében rádöbbenni kénytelen,
hogy nem az ösztönei vezették őt félre, hanem ő vezette félre megbocsáthatatlanul elvi alapokon a saját ösztöneit.
Talán a mindkettejükben meglevő mássá válni vágyás tette őket egymással szemben megbocsátóvá. Ez a vágy azokra jellemző, akik vagy túlságosan, vagy egyáltalán nincsenek tisztában önmagukkal. Ezek az emberek sose tudnak a saját külsejüknek megfelelően öltözködni.
Ilona kedvelte a cigányos, tarka szoknyákat, szűk, élénk színű trikókat, pedig az arcához
pasztell színek illettek volna. Tamás viszont túl választékosan öltözött, rendszerint a drapp és
a barna árnyalataiba, mintegy tompítva a testalkatában megnyilvánuló barbár erőt.
— Van most barátod?
— Nincsen.
— Aztán miért nincs? Jól van na, nem gyötörlek, ne vágj ilyen keserves arcokat. Sok
férfi adósod neked ... azt hiszem. Jól hiszem? Én szeretnék törleszteni. Min mosolyogsz?
13

A megfogalmazáson? Tudod, hogy nem az a lényeg. Hiányoztál... megint mosolyogsz ... milyen rossz ez, hogy amikor az ember igazat mond, ugyanazokat mondja, mint amikor hazudik. Esténként jutottál az eszembe. Reggel a fiammal vagyok elfoglalva. Tudod, milyen nagy
már? És imádja, ha foglalkoznak vele. Majd hozok róla képet, jó?
A nő színtelen arccal bólintott.
„Minden kisgyerek egyforma."
Túllépte azt a kort, ameddig egy nő egészségesen vágyik gyerek után. S az évek múlásával
egyre kevésbé értette, miért tudja még mindig vonzani a férfiakat, és miért nem tudja kiváltani
belőlük, hogy asszonyként megbízzanak benne. Pedig a férfiak pont ezt a meditativitást, ezt a
szökésre ingerlő női-asszonyi bizonytalanságot érezték meg benne. Valami homályos lelkiismeret-furdalással aztán mindegyikük „a mások bűneit" vélte levezekelni az Ilonának adott
ölelésekben.
— Milyen fiam lenne tőled? — kérdezte a férfi szórakozottan.
— Honnan veszed, hogy neked csak fiaid lehetnek?
— Az lenne. Elhiszed ?
Ilona arcára kiültek a képzelődései. A férfi megfogta a vállánál, megrázta a nőt.
— Verd ki a fejedből! Értetted?!
A nő arca-teste összerándult.
Már kiszabadultak a ruháikból, amikor a férfi megérezte, hogy hibát követett el, ezzel a
gyerekdologgal nem szabadott volna előhozakodnia. Legalábbis nem ilyen pillanatban.
— Milyen férfi kellene neked? — kérdezte, magára húzva az ismerős testet, megszánva és
megkívánva.
— Mint te ... Olyasféle.
— Miért? Én milyen vagyok?
— Nyílt, jó, határozott, jóeszű ... és tetszel.
— Jóeszű. Tehát nem „okos". Nem tartasz okosnak?
— Te annál céltudatosabb vagy, mintsemhogy csak okos legyél...
— Jó. Akkor céltudatosan újra megkérdezem: milyen férfi kellene neked?
— Akinek a kérésére hajlandó volnék kódexeket másolni egy cellában. De akivel meg lehet buktatni egy rendszert.
— És még? — kérdezte a férfi szárazon. — Folytasd.
— Bocsáss meg ... hülyéskedtem.
— Nem hülyéskedtél. De most nem hoztam magammal kódexet, és tudod, én egy rendszerhű bértollnok vagyok. Akárcsak te, szívem. Te egy lázongó bértollnok vagy, én egy békésebb. De nagy különbség nincs köztünk, kedvesem. A kódexmásoláshoz meg egy kicsit tömény vagy. Hogy mondják az orvosok ? Nem javallott. Persze, azt csinálsz, amit akarsz. Képzelődj csak. Lelkesedj. Szépülsz tőle.
— Rám fér — jegyezte meg Ilona fanyarul, és persze várta a tiltakozást. A férfi ezt megérezte, és szántszándékkal nem szólt semmit. Nem szerette ezeket az önironikus megjegyzéseket, zavarta őt abban, hogy a nőt vonzónak lássa. Meg valahol sértette is ez az önirónia. Úgy
gondolta, Ilonának óriási női önbizalomra volna oka, amiért olyan férfi választotta őt szeretőjéül, mint ő.
'

2.

Ilonától huszonöt éves koráig azt kérdezték (ismerősök, rokonok, kollégák, barátok, a
házmesternő, a gázóra-levolvasó és a hentesfiú) „te (maga) miért nem mész (megy) férjhez?"
Aztán úgy a harmincadik évén túl a tapintatosabbak már nem faggatóztak, a kevésbé finomlelkűek meg átragozták múlt időre az érdeklődésüket: „miért nem mentél férjhez?" Ettől
kezdve Ilona gyanúsítottnak érezte magát. Bűn nélküli bűnérzése volt, ami egyre jobban nyo14

masztotta. A bűntudat a bűnérzéshez képest boldog állapot: oka van, tehát magyarázható.
Ilona a világ előtti kiegyensúlyozottság látszatának megőrzése érdekében aránytalan erőfeszítéseket tett azért, hogy ezt a bűnérzést, ha már megszüntetni nem tudja, legalább gyónható és
föloldozható bűntudattá alakítsa. Tehát kereste magában a rosszat, a hibákat. Kapcsolataiban elkövetett vétségeit agyonelemezte. Természetében, viselkedésében, külsejében figyelte
mindazt, ami riasztó lehet, elidegenítő, egyre paranoiásabban hasonlítgatta magát barátnőkhöz, kolléganőkhöz, végül már minden nőnemű lényhez, akivel csak találkozott, és aki mellett
volt egy férfi, akit valaki elvállalt. Mániákus összevetései során — miközben borzasztóan tárgyilagosnak érezte magát — sose az összképre, az emberi-női összhatásra figyelt, hanem csak
kiragadott hibákra, melyeket szorgos analíziseivel nemének minden példányában előbb vagy
utóbb diadalmasan észrevett. És persze hasonlók után kutatott önmagában. A magyarázatot
akarta, már semmi mást: tiszta, világos magyarázatot. Dühítették volt tanárai, s a fölöttesei,
akik szakmai beszélgetés ürügyén arra célozgattak, hogy ugye, egy ilyen tehetséges nő, aki a
hivatásának él, nyilván nem akar gyereket. Bosszantották a férfikollégái is, akik szívesen barátkoztak vele, őszintén szerették, néha kísérletezgettek is vele, s az elutasítástól nem sértődtek meg, inkább barátságosan hátbaveregették: „ne búsulj, Ilona, lesz még szőlő, lágy
kenyér".
Néha szerette volna, ha betegesen kövér vagy csúnya, vagy ostoba, vagy elviselhetetlenül
közönséges. Áhította, hogy végre valaki megmondja neki, hogy valahonnét megtudja, miért
nem volt mellette soha férfi, csak ágyban, presszóban, éjfélig nyúló beszélgetésben, amely
után mindig mindenki valahová máshová, valaki máshoz ment. Szerette volna, ha egyetlenegyszer nem éjjel tizenkettőre kell fölhúznia a vekkert, hogy akit szeret, az hazaérjen tőle időben, a szeretkezés utáni kábult félalvás után. Szerette volna, ha reggel hatkor nyúl át egy férfi
karja az arca fölött, hogy lenyomja a csörgőóra gombját az éjjeliszekrényen. Szeretett volna a
kelő nap fényénél főzni teát álmosan, pongyolában, nem pedig poharakat mosogatni éjfél
után.
A belső torzulás sűrűsödő jeleit nem látta magában. Miközben lenézte a struccpolitikus
feleségeket, ő sokkal mélyebben dugta homokba okosnak hitt fejét. Egy idő után, a racionális
női alapviselkedéssel ellentétben kizárólag azok iránt a férfiak iránt volt képes érezni valamit
— érdeklődést? vonzalmat? szerelmet? már ő se tudta —, akik nem voltak függetlenek. Ez
volt az ő csöndes magánbosszúja az életével szemben, amit nem volt hajlandó sorsnak elfogadni. Föllázadt, de csak amolyan szánalmas módon, mint akiket sokat vertek kiskorukban,
és felnőttként jól fejlett mazochizmussal „tiltakoztak" tudattalanul a kamaszkorban diadalmasan elföldelt, valójában nem múló gyerekkori sérülésekért. Ilona olyan messze volt a „végzetes harmadik" típusától, mint Makótól Jeruzsálem. Nem rombolt ő szét egyetlen házasságot
sem. Nem is állt szándékában. Egészen más hajtotta őt. Az érzelmei önbíráskodtak, és ő hagyta, mert ha nincs törvény, vagy ha igazságtalan a törvény, akkor nem marad más, mint az önbíráskodás. Börtön jár érte? Hát akkor éljen a cellamagány! Szelíd arca, visszafogott modora, kedvessége mögött egy női III. Richárd elszántságával vette el magától azt a lehetőséget,
ami valójában a vágyai, céljai értelme volt. Mert már csak családos embernek tudta megbocsátani, hogy nem aludt nála. Csak annak lehetett elnézni, hogy nem óhajt házasságon kívüli
gyereket. Lassan már azoktól is irtózott, akik válófélben voltak, vagy akikből ömlött a panasz
az únt feleségre. „Elválik és berezel, hogy engem kell majd elvennie. Pokolba vele."
Ilona rosszirányú változása fokozatosan és szívósan kezdett azzá a leglényegesebb indokká válni a jellemében, ami tényleg „riasztó" és „elidegenítő" volt, ha egyelőre nem is látszott
ebből semmi a felszínen. Emberi stílusában, választásaiban már meg-megnyilvánultak ezek a
torzulásók, de önvédelmi reflexei olyan viselkedésmódokat sugalltak neki, amelyek nemhogy
nem leplezték őt le, hanem szinte mintájává vált a szolid női viselkedés társadalmilag jóváhagyott sémájának. Magánéletéről még a kolléganői sem tudtak, s ha valahogy mégis sejteni lehetett, hogy nős ember jár hozzá, bánatosan lesütötte a szemét. „Ó, az én korosztályomban
már nincsenek független férfiak. Mind nős, vagy gyerektartást fizet. Kinek kell egy negyven15

százalékos férfi?" — humorizált, ha elvált ember került a közelébe, akinek megakadt rajta a
szeme. Nem érdekelte, ha e megnyilvánulásai alapján anyagiasnak, számitónak hitték, hiszen
emiatt amúgysem vetette őt meg a környezete, sőt, életrevalóbbnak gondolták, mint amilyen
volt. Neki meg az volt a fontos, hogy belé ne lássanak.

3.
A szőke, átlagcsinos nő megállt az ajtóban. Gyerekkocsit tolt be maga előtt. Mint egy közepes tehetségű fafaragó mester madonnájáé, szabályos arca kissé kifejezéstelen volt. A férjét
várta. Tamás még a szedőteremben volt. A kollégák, s főleg a kolléganők jól szemügyre vették
a fiatalasszonyt meg a gyereket. Odasereglettek a kisfiú köré, s mindenféle ostobasággal próbálták magukra terelni a figyelmét, ahogy azt az öt-hatéves gyerekek teszik a majomketrec
előtt. Ilona az alacsony, szőke, unott arcú nőt nézte, s tovább korrigálta az újság kefelevonatát.
Tamás visszajött. Ahogy meglátta a gyerekét meg a feleségét; elkezdett viselkedni, mint
aki még nem tanulta meg az apaszerepet. Látszott, hogy borzasztóan büszke a fiára, s ez valahogy kiszolgáltatottá tette. Ilona észrevette ezt a gyanús, hiú érzékenységet a máskor olyan
határozott, sőt fölényes, charme-os férfiban, s kezdett arra gondolni, hogy rosszul ítélte őt
meg, mikor először meglátta. Kolléganője hívta föl Tamásra Ilona figyelmét. „Nézd, az egy jó
pasas lehet!" Ilona tűnődve figyelte a férfit. „Nem tudom ... Nem szeretnék a kezei közé kerülni. Azt hiszem, adott pillanatban kíméletlen."
Később, a férfi karjaiban fölidézte ezt a párbeszédet, mindketten jót mulattak rajta.
„És? Megbántad, hogy a kezeim közé kerültél?" Ilona hevesen megrázta a fejét, és rituális
igazolásul hosszú pillanatokra lecsukta a szemét.
Kezdetben nem érdekelte a férfi fizikai vonzereje, nevetségesnek tartotta, ahogy az játszott a szemével, mint egy gyenge mozisztár. Bosszankodott, mikor észrevette, hogy a férfi figyeli őt. Dühös volt önmagára is, amiért mindezt egyáltalán észereveszi és számontartja.
Olvastak azon a délelőttön is. Hona föltűrte a blúza ujját, nehogy nyomdafestékes legyen. Az egyik gyakornok, vihogását alig türtőztetve, felolvasott egy részletet a lapjukban
megjelenő újítási feladattervből. „Célfeladat: a kefélés intenzív növelésének céljából kefélődob beállítása. Szakértő: a részleg művezetője." A társaság rázkódott a röhögéstől, röpködtek a többé-kevésbé szellemes megjegyzések. Az üzemi lap szerkesztője mentegetőzött, nem ő
fogalmazta a feladattervet. „De te közlöd, szerkesztő úr!" „Hagyjatok engem békén! Párttitkár látta, vezérigazgató látta, olvasó meg törölje ki vele a fenekét 1 Nekem aztán mindegy, mit
tördelek a lapba." „Szerkesztő úr, miért nem kérted föl Tamást szakértőnek? Ő műszaki vonalon dolgozott, mielőtt slapaj lett belőle." A férfi elengedte füle mellett a „slapaj"-t, és bágyadtan mosolygott a gyönge poénon. „Azt tudjátok-e, hogy egy intenzív, mondjuk
egyórás... együttlét milyen hatalmas kalóriamennyiség leadását jelenti? Kiszámolták." „Te
számoltad ki, Tamáskám?" „Olvastam valahol." „De azért te elég jó húsban vagy, szerinted
mi ennek az oka" Az újságirógyakornok lánykák visítoztak a nevetéstől. A kérdések nem
fogytak, a férfi megjáratta a szemét a társaságon, és visszamélyedt a friss levonat olvasásába.
„No és kinek jelent akkora energiaveszteséget: a férfinak is, vagy csak a nőnek?" — kérdezte
Ilona csöndesen. A férfi hirtelen leeresztette a nyomdafestékes lapot, kutatón nézve a nő arcába. Ilona elvörösödött, rágyújtott. Nem reszketett a keze, de kiverte a veríték. Ujjai nyirkos
nyomot hagytak az öngyújtón. Saját megjegyzésétől rettenetesen zavarba jött. Mérgében kiment a folyosóra, mintha ott szívesebben dohányozna. „Mi az ördögnek szellemeskedik az,
akit elárulnak a gesztusai?" — dühöngött magában. A férfi ezalatt lekáderezte őt. Lány-e
vagy asszony? Egyedül lakik-e? Mire Ilona visszajött az olvasószobába, már tudta róla azt is,
hogy nem mer belefogni egy lakásfestésbe, mert rengeteg könyve van, s hozzá egy nyolc négy16

zetméteres szobája. Elképzelte őt a könyvei közt. „Igen, azok közé való." Ettől csak még jobban kívánta megismerni. A mássága izgatta.
— Kifestem a lakását. A kolléganője mondta, hogy festő kell magának.
Ilona megdermedt.
— Vagy nincs rá szüksége ?
— Hát ... elég piszkosak a falak, de...
— Kifestem. Látom, megijedt. Ne féljen, értek hozzá.
Ilona keze ökölbe szorult, hosszú körmei szögekként álltak a tenyerébe.
— Egyáltalán nem biztos, hogy ki tudja festeni. Nagyon mállik a vakolat, tehát...
— Megcsinálom — mondta hátra dőlve a férfi, lassan forgatva a golyóstollat a kezében.
— Azt se tudom, milyen színűre...
— Eldöntjük. Megnézem a lakását. Tudnom kell, mennyi anyagra lesz szüksége.
— El tudom mondani a méreteket.
— Jobb, ha látom. Egy órakor magánál vagyok. Ha elárulja, hol lakik.
Ilona engedelmesen bemondta a lakáscímét.
4.
— Magának egy kicsit vizes a lakása, ugye? Dohos.
— Igen, bár sokat szellőztetek...
Ilona úgy érezte magát, mint mikor kislány korában rászóltak, „már megint nem mostál
fület". A férfi erős, motorszereléstől olajfoltos kezével megütögette a tükör alatt a falat. Tenyérnyi vakolatdarabok estek a parkettra. Ilona seprűért, lapátért ment, fölszedte a törmeléket. A férfi elhúzta az íróasztalt, s öklével három-négy helyen ott is megveregette a falat.
Újabb omladék. Ilona ledobta a söprűt meg lapátot. Dac ébredt benne. A férfi észrevette, s
abbahagyta a fal ütögetését.
— Nem gond. Festés előtt lesz egy kis különmunka.
— Iszik egy kávét?
— Nem szoktam. De ha maga úgyis inna, elfogadom.
. Ilona föltette a kávét. A férfi figyelte őt, méregette a lakást, s valami szánalommal vegyes
tisztelet ébredt benne a nő iránt. A parányi szoba minden falán roskadozó könyvespolcok.
A falak üresen maradt részein rajzok és hagymakupolás templomok képei. Ikonreprodukciók. A szoba nem sugallt se szegénységet, se gazdagságot. „Mindet olvasta vajon?" — nézett
végig a férfi újra és újra a könyveken, aztán visszaesett a tekintete a nő feszült arcára, rossz,
ideges mozdulataira. Tudta, hogy ez a feszültség csak részben adódik a nő túlérzékeny, neurotikus lényéből. Tudta, hogy az ő ottléte is szerepet játszik a kávészemcsék asztalra hullásában,
a kiskanál legurulásában. A nő lehajolt, de ő megelőzte a mozdulattal, és pimasz kedvességgel
a kezébe nyomta a mokkáskanalat.
Azt is tudta, hogy az ilyen típusú nőkben a feszültséget könnyű átváltoztatni szerelmes
odaadássá. „Öntudatlanul várják az alkalmat, hogy neurózisukat a testiségben vezessék le.
Öntudatlanul?" A férfi vizsgálódva nézte Ilonát. „Ez a nő nem tud öntudatlan lenni. Legföljebb, ha morfiuminjekciót kap."
Ilona a heverőre ült, s helyet mutatott a szobában levő egyetlen széken.
„Nem mer maga mellé ültetni."
A férfit szinte már mulattatta Ilona riadtsága. Egyrészt félsikernek könyvelte el, másrészt
valami magyarázhatatlan kényszerrel átélte a nő viselkedésének okait.
„Ennyi könyv közé talán ritkán jön hozzá igazi férfi."
Gondolatai egyre cinikusabbak, s különös módon egyre szeretetteljesebbek lettek a nő
iránt.
— Melléd ülhetek? — kérdezte, s választ nem várva odatelepedett a heverőre. — Bocsáss
2 Tiszatáj

17

meg, hogy én kezdtelek tegezni, de hát végül is egyidősek vagyunk ... és ha rajtad múlik, te
nem kezdesz. Igaz? Még akkor sem, ha magadban már igent mondtál. Igazam van?
Kezébe vette a nő vékony ujjait.
— Nyirkos a kezed. És szép. Nézd csak, milyen banalitásokra ragadtatsz. Azért szép a
kezed, mert kifejez téged. Hogy ideges vagy, érzékeny, feszült, de tele odaadással, adnivágyással. Te elég gátlásos vagy, de egy ponton túl abszolút odaadó.
Ilonát elfogta valami szalonképtelen vágyakozás, hogy ő is beszéljen a férfiról, elmondjon neki mindent, amit megfigyelt a külsején, a viselkedésében, a lényében. Ehelyett kihúzta a
kezét a meleg, biztonságos marokból, s az égettbarna falat nézte a villanykályha mögött.
„Nem fogja kifesteni a lakást."
Kifolyt a kávé. Ilona széttöltötte két csészébe. Megitták forrón, hogy túl legyenek a kávéivás szertartásán. A férfi fölemelte Ilona állát.
— Kitágult a pupillád. Pedig még el se oltottam a villanyt. Tiszta víz a tenyered. Ha megölellek, megnyugszol? Megnyugszol, ugye? No, válaszolj! Hiszen tiszta a fejed, akár az
enyém! Mindig tiszta a fejem, nem tudom elveszíteni. Te se, igaz? Nem baj, azért nagyon
fogsz szeretni... régóta figyellek. A lakásod festését is azért vállaltam el, mert édekeltél. A keserű mosolyaidra figyeltem föl. A szemedben az állandó analíziskényszerre. Az alakodra.
Odaálltál az ablakhoz, és átsütött a ruhádon a nap. Mintha meztelen lettél volna. Akkor döntöttem el, hogy megismerlek, megszerezlek ... Nem baj, hogy ilyen nyílt vagyok? Tudom,
hogy te azt szereted. Nézd, Ilona, lehet, hogy nem te vagy az a nő, akire szükségem van, de te
vagy az, aki kell.
5.
Ilona ült az íróasztalnál és lakkozta a körmeit. Próbálta rendezni a gondolatait, s ilyenkor mindig látszatcselekvésekre volt szüksége: takarított, varrt, manikűrözött. Azon tűnődött, kell-e neki ez a kapcsolatfelújítás. Egyáltalán: megszakadt-e közte és Tamás közt a kapcsolat? Úgy érezte, nem. A férfi hiába tűnt el hónapokra, a nők értenek hozzá, hogy akiket
visszavárnak, azokat hogyan tartsák érzelmi felségterületük védelme alatt. Akitől szabadulni
akarnak, azt kibeszélik, leleplezik, nevetségessé teszik önmaguk és mások szemében is. Akit
őriznek, arról hallgatnak, és nem fejtik meg cselekedeteinek végső okait. Megállnak az utolsó
lépcsőfok előtt, zárva hagyják az utolsó ajtót. Judit azért nyithatott be Kékszakáll ajtaján,
mert nem félt elveszíteni a szerelmet. Judit bátor ember volt, az igazság és a Herceg közül ő az
igazságot választotta. De talán egy, a szívében otthonosabb szakállas várában kevesebbet nyitogatta volna az ajtókat.
Csöngettek.
— Tudtad, hogy jövök?
— Igen. Miért, te nem tudtad, hogy jössz?
A férfi válasz helyett betolta Ilonát maga előtt a szobába.
— Éhes vagy?
— Hát persze — mondta a férfi, becsukva a szemeit. — Csókolj meg.
Ilona félve nyúlt a férfi arcához. „A szemöldökeidben van valami fájdalmat okozó.
Tudja-e? Vagy csak nekem f á j ? "
A férfi álpasszivan fogadta a nő testi közeledését, figyelte minden mozdulatát, átadta
magát, eljátszotta, hogy a nő tárgyává válik. Kialakult koreográfiájuk egyik mozzanata volt
ez a szerepcsere. A férfi sajátos élvezetet lelt önnön mozdulatlanságában, s a nő testi udvarlásában. Ilona félénk volt, aktivitását is mintha külső erő irányította volna. Ez tette széppé,
ezért nem vált visszatetszővé egyetlen mozdulata, merészebb gesztusa sem. Végül is mindketten tudták, hogy aktivitása addig tart, amíg a férfi önuralma.
„Túl feszült. Mintha szenvedne is..."
18

— Ilona, mi bajod? Valami történt veled, mi történt?
A nő kisimította az arcából a haját, fölegyenesedett. Ránézett a férfira, nagyot sóhajtott.
— Egy hete menstruálnom kellene.
Bámultak egymás szemébe, mást-mást kutatva, másfajta kétségbeeséssel. A férfi szép
szürkéskék szemében pánik volt. Ilona észrevette rögtön, s visszakozt csinált.
— Még megjöhet... Máskor is késett. Lehet, hogy félóra múlva megjön, sokszor észre se
veszem, hidd el! Ne nézz már így, még semmi sem biztos. Nem is szóltam volna, ha nem veszed észre, hogy valami nem stimmel velem...
— Te gyereket akarsz ... ezt már a múltkor észrevettem rajtad! GYEREKET AKARSZ,
IGAZ? De én nem akarom azt a gyereket, értsd meg, nem akarhatom! Nem tudom elviselni
annak a tudatát, hogy van valahol egy gyerekem, akivel nem törődhetek, akinek nem adhatok, akinek a fejét sem simogathatom meg! És anyagilag sem tudom vállalni, tudod, hogy
mennyi tartozásom van még a lakás miatt!
— Nekem nem kellene tartásdíj.
A férfi megdermedt. „Úristen. Ez a nő végiggondolta. Meg fogja tartani ...de hát ez képtelenség !"
Megfogta Ilona karját, megsimogatta a haját.
— Te olyan okos vagy, Ilona. Ne légy az élet dolgaiban ennyire gyakorlatiatlan. Fogalmad sincs, mit vállalsz. Az a gyerek nem születhet meg. Nekem már van egy fiam. Ha ő nem
volna, talán azt mondanám, jó, legyen egy gyerekünk. Végül is nem lenne rossz keveredés. De
így ... érts már meg! Magyarországon egyelőre nem divat, hogy két felesége legyen egy férfinak. És én nem tudom megosztani magam.
— Akkor miért vagy itt ? Miért nem nézed otthon a tévét ?!
Ilonában gyűlölet ébredt, nem a barátja, hanem az egész világ ellen, nevetséges, otrombán elhatalmasodó gyűlölet, amely a könnyei kitörésével azonnal eltűnt, amikor a férfi, fejét
lehajtva az ölébe borult.
— Ne sírj. Kiborít, ha egy nő sír.
— Ki a franc sír?! Nagyon jól tudom, hogy nős embert szeretni... bűn? Talán nem is
bűn, csak hullarablás. De tudod, mi jutott az eszembe? Hogy ha tényleg terhes vagyok, akkor
azért jó, hogy tőled ...
— Hogy tőlem van? Hát nem érted, hogy tőlem nem szülhetsz?!
— Nem azt akartam mondani ... azt akartam mondani: jó, hogy tőled van az a gyerek,
akit énnekem el kell vetetnem. Ezt... ezt biztos nem érted, nem tudom világosan ... ne haragudj ... Csak egyet higgy el: muszáj valakire gondolni a műtőasztalon, hogy ne akarjak a gyerekem után halni.
Ilona legszívesebben visszanyelte volna az utolsó mondatot. Megbánta, hogy így elérzékenyült. Megkeményítette magát.
— Egyébként nem értem a kétségbeesésedet. Végül is nem biztos, hogy terhes vagyok.
Csak eljátszottam egy gondolattal.
— Először játszol vele, aztán beleszeretsz! Ismerlek! Fejedbe veszed, hogy megcsinálod azt, amiről csak képzelődtél! Te engem most biztosan gyávának tartasz, ugye, annak tartasz? Ne válaszolj, fölösleges. Ne udvariaskodj. Bizonyos, hogy ti erősebbek vagytok
nálunk, s én tudom, hogy te föl is tudnád nevelni azt a gyereket. De ... miért kell így?
Hiszen, ha idegen lennél, nem is nagyon érdekelne az egész, de valami kevés közöm csak van
az életedhez? Szerencsétlenné teszed magad és a gyerekedet is. A saját neveden akarod fölnevelni? Vagy bediktálod az apját? Már küldik is nekem az idézést a gyerektartási perre.
— Hagyd már abba. Nyugodj meg, nem lesz semmi baj. Megígérem, hogy elvetetem. Végül is szeretlek — mondta, és egykedvűen kibámult az omló vakolatú udvarra. Elhúzódott a
férfitól. Hirtelen az egész párbeszédüket színjátéknak, nevetséges túlzásnak érezte.
„Pedig minden szavunk érvényes volt."
2*

19

Azon tűnődött, talán mégis inkább a lakást kellett volna kifestetnie. Tamás profi munkát
végzett volna, kevesebbért, mint egy szobafestő.
„Mennyire kétségbeesett. Tehát készpénznek vette, hogy gyereket szülnék tőle."
Arcán a komisz gondolatot meghazudtoló tiszta szép mosoly jelent meg. Kihámozták
egymást a ruháikból. A férfi Ilona mellét nézte, fegyelmezett döbbenettel, mint orvos a rákos
daganatot egy fölnyitott gyomorban. Végighúzta rajta az ujjait.
— Feszül a melled. A terhességtől szokott ilyen lenni.

6.

Amikor a férfi kiment a konyhába mosakodni, észrevette, hogy az ágyéka csupa vér. Letörölgette magát a mosdószivaccsal. Nem érzett igazi megkönnyebbülést. Visszament a szobába. Ilona csukott szemmel feküdt az ágyon.
„Meg kellene mondani neki, hogy nincs semmi baj."
Szótlanul, dideregve bújt a nő mellé, a vékony, kockás takaró alá.
— És milyen legyen? — kérdezte. — Kékszemű?
Simogatásaival szétmaszatolta Ilona arcán az állhatatosan omló könnyeket.

TARDI SÁNDOR RAJZA

20

Adóslevél
(Döbrentei Kornélnak)

palackba töltött éjszakák
adóslevele
homlokod
békanyál-pocsolya
a bor
s szemedben tengerként ragyog
kiürül fölöttünk a hold
s nincs aki újratöltse
emlékező apály a csend
másnap és mindörökre
meghurcolt csöppnyi villanás
gyufánkra ült egy csillag
felperzselt terítő az ég
s fölénk már az borul csak

Megkésett sirató
Hervay Gizella emlékének

Véget ért hát a meg nem írott vers.
Fekete galamb fészkelt szíved alá:
s a félelem napfoltjai
szemünkben
szétpergő gyöngyökbe gyűjtik árnyadat.
Véget ért hát a meg nem írott vers.
Rajtad is az elmúlás félholdja
sarlózik:
ájult fűcsomó a koszorú;
emléked álmok
holdfogyatkozása.
Véget ért hát a meg nem írott vers.
Úgy sirass minket, mint a halottak !
Mint az élve eltemetettek,
akik
nem éltek túl egyetlen túlélőt sem,
mert sírt léptek, s örök

lábnyomukban
21

kuporog fejünk, az első rög,
a belenyugvás első rongylabdája,
amit szétrúg majd minden új halál,
hogy csuklónkat kopjafákkal
átverve
várjunk magunkra, feltámadásra
— és várjuk, hogy a hetedik napon
nem ér véget a meg mm írott vers —

ÚJHELYI ÁGNES

Babák és bombatalálat
Ringó babák most énekeljetek
az omló laza földkehely
kibírhat ennyi lázadást
a kitépett lábak motozó útkeresését,
a szamócaszínre festett szájon át
világ nagy titkok érkezését.
A tölcsér úgyis betemet
Paul Klee babái is leválnak kék egükről,
a bájos szamojéd totemek
az első bálványos apró istenek megfakulnak
akár háborús könyvek alapján szende gyermekeink.
Megmozdul úgyis a hadtest,
elindul befelé
lázálmai akármelyik háborúnak
az elsőnek, a
nem-tudni-hányadiknak,
csak állunk a tölcsér peremén
bámulunk a segélyt karmoló kis karokra
az alvós-szemekre, le-fel billenő kék jajokra.
Nem tud akkora dünét hordani a szél,
kilátszik a sok kaucsuk tetem
valaki továbblapoz a könyvben,
már nem képzelem, látom,
a szelektált tájon, mint igyekszik a sereg
sírva, döcögve, egyre, egyre...

22

A legforgalmasabb kikötőben
A város kisimítja útjait
ünnepiek a házak
ünnepi feketében
az utolsó szerelmemet kísérem.
Kísérjük egymást
emlék fénylik az alkonyaiból
és mi nevetünk
nem leszünk emlék,
megyünk városokon át
Európa halottaskertjein át,
az ősz aranyboltívei alatt
folyók alatt
tengerek alatt
Jeszenyin bokrai közt
Ginsberg kioltott parkjaiban.
Megyünk egymás arcát viselve,
mint akikre a szerelem
nem tetovált ismertető jeleket,
mint akik felmentést kaptak
minden kontinensen
a szerelem nagy kérdései alól.
És nem szólunk arról
aki hozzánk szegődik egyszer
aki kicsavarja a repülők szárnyát
és meglazítja a síneket
aki pontosan és tévedhetetlenül
a nevünkön szólít
a legforgalmasabb
kikötőben.

TARDl SÁNDOR RAJZA

23

ZALÁN TIBOR

[hajnalra az ablak peremét elérik
az árnyak, ez az én időm...]
hajnalra az ablak peremét elérik az árnyak, ez
az én időm ilyenkor nyílnak föl
mélységemben a végtelenig elnyúló ezüstrétegek, hallgasd
meg egyszer hajnali sikoltásomat: egyszerre vagyok
felismerés és félelem és mindez már nem véletlenszerűen
: értelemmé rendeződik el bennem az anyag, találkozom
halálommal és ekkor születésem is bennem lakik még
hallgasd mint vacogok azonosulásom ilyen irdatlan
magányában, hallgasd hogy legyen létező tanúm, ha
verejtékem sós maskarájában felébredek
árnyékom átéri a földet
hajnalban megtörténik velem a lehetetlen — a létezés —
a szürkület magzatvizében lebegek összegömbölyödve
az időben
lebegek ferdén, megtörténik velem a halál is a fény kristályrácsai között forgat sófehér szomjúságom hajam hűlő aranyába
fagynak a bölcsőmet elhurcoló denevérek, az ablak
peremét elérik hajnalra az árnyak, a végtelenig nyúló
ezüstrétegek ilyenkor nyílnak meg
ez az én időm
a mindenség emel most karjára, szembogaramban az öröklét
delel

[időnk csak ennyi én már ezt is tudom
egykor tébolyultan szerettük egymást...]
időnk csak ennyi én már ezt is tudom egykor
tébolyultan szerettük egymást most megpróbálunk
nem szeretni többé, hajdani matracunkat szétrágták a hamuszín
pofájú patkányok szerelmi nedveinket csontkeménnyé
szárította
az elhagyott szobában sikoltozó huzat
nem a hajadat lobbanásait fogadja el majd az idő és
te is emlékezni fogsz éjszakáidban váratlan fellángoló pálinkás
üvegemre, mert benne élsz te egész elhibázott életemben
hiába futnék meg előled újabb árvaságba: mennék utánad
másfajta kivérzések közé. életünk csak ennyi kijátsszuk
24

egymás idejét s ahogy szakállamat az ősz szálak
: halkan színezi át távolodásunkat a halál
és nem mondod már vigyázzak magamra mert
nem akarsz többé vigyázni rám s a kezemből kiszédült
toll napokig a padlón hever, azért elmondom — tudd — jól
vagyok és nem ijeszt hogy régóta ködben élek
hozzám hajók jönnek el hajnalonta s várnak rám türelemmel
reggelig, mióta tudom hogy elmehetnék innen azóta egészen itt
vagyok, keserű cigarettákat szívok estelente s álomba
ringatnak asszonyfélénkségű kitartó borok
egykor napot nyújtottam feléd lángoló tenyeremben most
jeget őriz a számodra kezem, vedd magadhoz és nézd
ajándékom és nézd sápadtan milyen tiszta fájdalmas és nézd
hogy ragyog és ragyog

[valaki elment és létezésem csak a
hiány ezüstjeleivel definiálhatom...]
valaki elment megint és létezésem csak a hiány
ezüstjeleivel definiálhatom: az ezüstjelek mögül
előragyogó semmivel, most csak mondogatni kell
megmaradni most még megmaradni kell és mondogatni
mondataim a semmiről
: maga elé néz de nincs már ott a látvány
lát kiegyenesített agyvelőt
festékes tubusokban száradó tartósított vért lát és szappanná
olvadó ismerős csontokat, az idő szívébe fúródó szelíd
hullákat látja, személyes hangon bocsátja el magától
ekkor tárgyait s a dolgok megbocsátanak neki
talán, valakit átszínez az emlékezés
megint a hiány a definíciók a létezést megsebző
ezüst jelek, s a ködök a hajnali folyó fölött lebegő
megírhatatlan balladák, balladák s örvénylő folyók a
hajnali köd fölött:
megírhatatlanok
lát vérző bárányként síró gyermeket
a gyönyör tisztásain karóba húzott asszonyokat látja — lát
a horizonton levágott nemiszerveket égre meredni, ekkor
megvakított állatait elbocsátja magától, az ég
madarai elejtik könnyeiket
: maga után néz de már nincs ott a látvány

25

TÓTH BÉLA

Tiszajárás
54.
TISZABERCEL
Szép falu, jó falu Bessenyei szülőfaluja. Nagy várakozással lestem utam során azt a pillanatot, amikor először szippanthatom magamba képét, levegőjét. Történetírói azt mondják,
hét dombra épült, még a szabályozatlan Tisza uralma idején. A mai szemnek is előmutatják a
táj lankái, hogy a folyó kubikolta, gyalulta, simogatta, kupacolta, aminek emlékeit arca vonásaiban őrzi a falu utcasora.
A százhetvenhárom évvel ezelőtt elhunyt Bessenyei idejében 58 lélek lakta Bercelt, ma
kétezer fölötti a lélekszám, igaz, ebbe Paszab társközség is beleszámít. A szülőház, amelyik
ma könyvtár, és múzeumi misszióban szolgálja a Bessenyei-kultuszt, a falu legmagasabb
dombján uralkodik, ahonnét lelátni a falu méterekkel is lejjebb levő házaira, le a Tisza-galéria
erdejének sörényére, el Tokajig, a Kopaszhegy kúpjáig.
Tudatunkat sokféle Bessenyei-emlék megmozdítja. Talán ő az első a magyar írók közül,
aki máig hatóan kifejezi az örökké élő szülőföld-szeretetet. Álljon itt bécsi tartózkodása idején írt verse, a Tiszának reggeli gyönyörűsége:
„A Tisza partjáról ezeket szemlélvén,
Csendesen állottam, mindennek örülvén —
E víznél kétfelől szörnyű jegenyefák
Nőttek, melyek csaknem a felleget tartják.
Iszapos gyökerek mélyen ereszkedett,
Boglyas oldalukon kérgük repedezett,
Terjedt gallyaikkal lefelé hajlanak,
S, mintha szomjúznának, a vizekbe nyúlnak.
Nyájasan zörgenek zöld, fehér levelek,
Melyeken csak lassan bujdosnak a szelek..."
A besenyői Bessenyei család anyaőse, Ilosvai Anna hozományul kapja Bercelt, s ide települnek, több megyében szétszórt birtokaik körülbelüli közepébe. A sarjasztott három fiú;
Sándor, Demeter, György ebben a házban szívja magába a szülők szájából hallott Rákóczi-,
Thököly-históriákat, küzdelmeket, csatákat, amelyeknek a Bessenyei-ágú nagyapa cselekvő
részese, hőse, szenvedő alanya tudott lenni. A haladó mozgalmakban való részelésük haladó
felfogásukból eredezett. Annak a fölvilágosult, középnemesi rétegnek volt tagja a család,
amely érzelme és értelmessége révén tudója, előbajnoka a haladásnak.
Az érett író Holmi című munkájában sem ítéli el a jobbágytartás rendszerét, hanem azért
azt mondja: „A paraszt, aki a terheket viseli, többet ér, mint az atyai örökséget prédáló, erkölcstelen úr!... Mindazonáltal a parasztot, ha megérdemli, meg kell büntetni, szoros fegyelem és törvény alatt kell tartani, de nem szabad megvetni, utálni. »Boldogok azok, kik a szegé26

nyekhez irgalmasak.« Ha a világnak már az a törvénye, hogy a nemes embernek a paraszt verejtékén kell élnie, legalább ne csúfolódjék rajta s ne kegyetlenkedjék vele." Ez volt a Bessenyei családnak s környezetének a fölfogása. Szigorúan fogni, büntetni, ha kell, de nem kegyetlenkedni.
És ugyanott, az ő idejében még alig kihunyó boszorkányégetések parazsa fényénél:
„Boszorkányság miatt csak a szegény, vén parasztasszonyokat égették — az urak, a papok azt tanították, hogy a boszorkányok rút, vén ráncos ábrázatú asszonyok —, úriasszonyok
között nem járta ilyen mesterség. Azt sem hallani, hogy a boszorkányok főispánokon, püspökökön lovagoltak volna, tudós emberbe nem bújt ördög. Az urak törvényt tettek a boszorkányok ellen s a parasztok elhitték. Világjárt, öreg katonákat kanördögöknek neveztek. Mert
ezek a tanácsba nem jártak, a templomot elmulasztották, sok szenvedett nyomorúságukon
gondolkodtak, megtették őket Pluto kapitányainak s megégették őket. Gyalázatunkra van ez
az ostoba, bűnös idétlenség! Örüljünk, hogy végre «világosodhatunk«".
Hiányos műveltségét bővítendő bécsi tartózkodása alatt sokat töri magát, nyelveket tanul, olaszt, franciát és kora filozófusait olvassa, írásban vitatkozik velük, ám bihari remeteségében, élete utolsó éveiben még sem tud tovább jutni kora előítéletein. Nagy figyelmet szentel
az álmoknak, noha nem von le belőle következtetéseket. Egy ember az ítéletnapjáról álmodik:
„Az ördögök mind lóháton ülve agarásztak, embereket keresve. Látván őket, egy békasásos pallagon, mint a nyúl, lehúzza magát. A lovas ördög egyenesen neki ment és fekvéséből
felugratta. Végre felkapott a mennyországba. De ez egy nagy galambdúc volt. A két kezét
húzták a galambfiókba béfelé, az ördög alól a lábába ragaszkodott. Végre béhúzzák a
mennyországba, a dúcba, hol az angyalokra ráesmér, hogy a kadétpajtásai. Kérdik tőle:
hoztál-e Szűz Máriának valami ajándékot ? — Hadd el az ilyanadtát, ládd, hogy magam is alig
kaptatok be."
Ehhez hasonló, de vizuálisabb a következő:
„A magyar testőrző seregben lévén, egy pajtásom azt álmodta egy éjjel, hogy az udvar
nagymisére ment a Szent István templomába. Mi mind kirukkoltunk. Ő a nagyharanggá változott a toronyban. Huszonnégy ember húzta, ingatta feljebb, alább, és szinte úgy érzette,
hogy a nagyütő horpaszon veri, mely miatt oldalai zengenek. Csinál ilyet az értelem, ha nem
alszol? Képzelődől akkor is néha, de nem hiszed."
Egyik öreg tanárát köszöntve azt mondja:
„Tizennyolc esztendők alatt, ifjúságomnak leghevesebb idején, a magokkal ragadó
asszonyi tárgyaktól, bujaságtól, romlástól, nyavalyától, pénz- és idővesztegetéstől az az együgyű szemérem őrzött meg, melyet mindezideig az ifjúi élet csak urak nevelése által szerezhet
meg magának."
A sárospataki iskolában csak a poétái osztályt fejezte be, s tizenévesen apja birtokain
gazdálkodott, sudaras szép termete, elmebeli készségei, a Bessenyei család jó hírneve, hiszen
ekkorára már a kuruckodásnak vége, valamint két testvérbátyjának a testőri seregeknél való
szolgálata megalapozták az utat az udvarhoz, az öt év óta fönnálló, 120 tagú magyar nemesekből verbuválódott testőrséghez. Megjelenése megnyerő lehetett, hiszen alapos kiképzése után
alkalmasnak minősült arra, hogy a császárt kikocsizása során kísérje.
A szigorúnak írt testőrségi reglama papíron maradt. A magyar nemességre jellemző szabadosság uralkodott a sorok között. Igaz, a szolgálat sem volt túl nehéz. Hetente egy alkalommal álltak őrséget, különben tanulhattak, sétálhattak, a tilalom ellenére kocsmázhattak, szobáikban a szigorúság dacára nőket fogadhattak, a császári palotában pipáztak, ülve melegedtek a kandalló körül, s számtalan palotahölggyel kacérkodhattak. Egy, a Bercelen ismert
számtalan legenda szerint az önmagától vállalt szigorú reglama ellenére, György is elbízta kicsit magát a többiek szabadosságát látva. Egy ízben, a palota ablakán kihajló dáma kerek hátsó felére csapott. A hölgy nem volt más, mint maga Mária Terézia. Szikrázó szeme György
láttán szelíd lobogásba csapott, s azt mondta hősünknek: ha tehetsége is olyan kemény, mint
a keze, akkor féje a helyén marad, különben...
27

Az uralkodónő óhaja szerint válthatta be a hozzá fűzött reményeket, mert sokáig a nagyasszony kegyeiben élt, s kegyén kívül hatvannégy éves koráig.
Ez a kegy a császárnő első komornájában, Grassnéban állandósult. Az irigység nem volt
ismeretlen a Burgban, aminek fullánkja sok embert elölt már onnét. Bessenyeinek is akadtak
ellenségei. Hagyott is magán fogódzókat. Nagy éhsége a szellemi táplálékra külön társaságot
hozott létre olvasni szerető fiatalok'köréből, kik nem a kocsmákban duhajkodtak. A társaságot az intrikusok szerették az üldözésben részesülő szabadkőműves páhollyal azonosítani. Az
éveken át ébren tartott vádaskodás gyümölcse egyszer csak beérett. Bessenyei megindult a
kegyvesztettség útján. Ám addig még akadtak jobb időszakai, sünikor világismeretben gazdulhatott legszebb szándékai szerint.
Amikor Mária Amália hercegnő Ferdinándhoz, a manpármai uralkodóhoz férjhezmentében útra indult, György a kíséret között lovagolt. A háromhónapos olaszországi tartózkodás
élménye később több munkájában előbukkan. Irigyei még erőteljesebben súgják róla a rosszakat, amit betetőz egy szóváltásból eredő párbajos esemény. Az ügy kivizsgálói az ellenfelet kiléptetik a testőrségből, de Bessenyeinek is valami hasonlót súgnak. Grassné nem tudja kivédeni, azonban a kálvinisták ügyvivőjének nevezteti ki. Az uralkodó ugyanis nem volt hajlandó a
reformátusok hazai képviselőinek panaszáradatát közvetlenül meghallgatni, hanem a mindenkori ügyintéző szűrőjén át. Bessenyei, hogy bécsi tartózkodását megnyújtsa, vállalta ezt a hálátlan feladatot. Darázsfészekbe nyúlt. Nemcsak az egymásra acsargó magyarokkal került e
réven szembe, de az osztrák ágensjelöltek is örökké verték a tüzet. Grassné ugyan mindent
megtett maradása érdekében, de Bessenyei végül is lemond erről az udvari elfoglaltságról,
hogy tiszteletbeli könyvtárossá legyen. Ezzel a munkakörrel vizbe ölték a rákot, mivel Bessenyei bécsi maradásának oka állandóan a magasfokú műveltség megszerzésére irányult. Ha az
uralkodónő tovább él, talán egyszer ő lesz az udvar főkönyvtárosa, ám váratlan halálával II.
József megvonja tőle az évi 2000 koronás apanázst, mivel Bessenyei egzisztenciája alól teljesen
kirántotta a talajt. Aszúbor-kereskedelemmel foglalkozik még a megmaradásért, de belebukik
a vállalkozásba. Ekkor végleges Bercelen maradási szándékkal hazaköltözik, de mostohaanyjával, Györgynél alig valamivel idősebb, nem tud összejönni.
A Biharban örökölt birtokaira menekül, ahol a következő vagyonnal rendelkezik.
„Pusztakovácsi
642 hold
Tótgyarak
802 hold
Erdő- és tótgyaraki szántó
48 hold
Dalmi erdő
156 hold
Feketetóti
13 hold
ugyanitt 25 taksás
Kávásdi
195 hold
ugyanitt 12 taksás
18 telekkel"
Magányos, talán nem mogorva, de nem is barátkozó. Korabeli pályatársaival, Csokonaival, Kölcseyvel nem tart kapcsolatot. Egyedül Kazinczyval kerül lazább ismeretségbe. Idejét a
gazdálkodásnak, az írásnak szánja. Nagykovácsiban révészeli partra a Természet világa című
enciklopédikus munkáját, amit a cenzúra nem enged kinyomtatni. Alkotó kedve szárnyait
annyira megnyirja a visszautasítás, hogy a későbbiekben kiveri kezéből a tollat.
A magány őt is sanyargatja. Vágyakozva ír az ilyen lehetőségről:
„Az én életem puszta... gyermek nélkül való öregségemben gyönyörűségemért vágyódásomat csak képzelődéssel táplálom... Nincs kire tekinteni. Nincs kihez szólani... Kerüld a magános vénséget, ó boldog ifjú, mely a halálnak mord keservét elhúnyásod előtt érezteti."
„Mikor unokáid már aggott éltedben
Cirókálják orcád, szökdösnek öledben;
Nyakadnál megölel, orcádat csókolja,
Lábujjhegyre feláll: kis testét pótolja —
Melyik muzsikáért adnád csevegését
S karodon, öleden való enyelgését?
28

Soha nem vágyta a megyei adminisztrációban való rangot, ifjonti éveitől efféle posztok
betöltésére nem áhítozott, nagy magányosságában mégis jóleső érzéssel vette, hogy táblabírónak jelölték, ami lekötötte egy ideig, mert komolyan utánajárogatott hivatalbéli misszióinak.
Az ötvenhetedik évét tapossa, mikor László bátyjának hajadonon maradt lánya, Bessenyei
Anna, régóta tartó vonzalmak után, Bessenyei György háztartásának vezetésére szánja el magát. Sokat kesergett az előző években: „akiben örömem találnám, hozzám nem jön".
Egyik életrajzírója, Széli Farkas, ezt a sort Annára vonatkoztatja, s nem is egészen alaptalanul. Erkölcsi tekintetek immár nem szolgálnak akadályul, hiszen Anna ápolónak jött ide,
hiszen csak megosztja vele a magányosságot és rokon lelkével a vénlegény rideg tanyáját barátságos, meleg családi tűzhellyé varázsolja.
A nagy lombú család takargatta az eseményt, szépítette a külvilág ízlése szerint. Bessenyei
nem volt öreg, s a húsz évvel fiatalabb Anna különösen nem. Mióta élnek, ismerik egymást.
Tudnak egymás lépéseiről, akármerre hajtja is a sors Györgyöt. Nem csak vér szerinti rokonok, de irodalmi érdeklődésük is azonos. Anna tanult leány, aki verset, prózát is ír, szinte a
maga korának Petrőczi Kata Szidóniája. Mennyiben igazított írói útján, tökéletesítésén a
bölcs Bessenyei, azt a közös együttlét idejéből nem lehet tudni; csak ápoltja halála után, 1815ben közölte azokat a sárospataki nyomdában A test és józan értelemnek cseppjei címen.
Hét évig élnek együtt. A zord vénlegényi kúriából otthon teremtődött Anna révén, ám a
betegség egyre gyakrabban kopogtat. Testőri lovasbemutató gyakorlaton olyan szerencsétlenül esett a veséjére a költő, hogy végül ennek kifejlete okozta halálát.
A gyakori, eszméletlenségig menő vesegörcsei addig kínozzák, míg végrendeletének megírására kényszerül. Ebből az látszik, hogy élete utolsó éveire rendezettek az anyagi körülményei. Évi 6000 forint biztos jövedelemmel rendelkezik. Utóda nem lévén, oldalági rokonságára testálja java birtokait, jövedelmét, de Anna az elsők között: „Irántam lankadás nélkül való
hűségét tekintve, terhes betegségemben mellettem való éjjeli és nappali fáradságáért neki hagyom minden ezüstömet, bútoromat, évenként 500 forint járandóságot biztosítok neki, továbbá ráhagyom a sióhalmi birtokrészemet, amelynek hozama évi 500 forint."
Amikor meghalt, a külvilág hónapokig nem tudott elmúlásáról. Koporsójánál Anna állt,
távolabb az örökös rokonok, s a jobbágyok. Egyházi szertartás nem zengett körülötte. Bécsben maradásának reményében, a kálvinistáktól eltántorodva katolizált, ami nem erősítette se
hitét, se pozícióját, s itt a ravatalon a hivatalos egyházak háromszorosan is zavarba kerültek.
A katolikus atyákat nem kérette halálos ágyán magához. A kálomistákat ő tagadta meg. így
aztán utolsó útja szeretett almafája alá ásott sírjához énekszó nélkül vezetett.
Ekkor tényleg elmagányosodott. Anna Gávára költözött a saját birtokára. Nyolcvan
éven át úgy megtöppedt Bessenyei sírja, hogy a gazok közül alig lehetett föllelni. A gazdag
örökséget kapó rokonok egy fejfára nem áldoztak, végül a sajtó fölvisítására országos gyűjtés
indult. Síremlékét díszráccsal, emlékkővel jelölték, ami fölött Gyulai Pál mondott szép emlékezetet, de ahol ő pontot tett szavai után, az úgy maradt újabb ötven esztendeig, amikor is
1943-ban testi maradványait nagykovácsiból átvitték a nyíregyházi temetőbe.
Nem Bercelre!

29

BALASSA IVÁN

Györffy István születésének
százéves évfordulóján
A magyar néprajztudomány egyik legnagyobb egyénisége, Györffy István nemcsak saját
szaktudományán belül, de messze azon túl, a tudományos és irodalmi világban éppenúgy emléket, művet, tanítványokat, utódokat és követőket hagyott maga után, mint ahogy művelődéspolitikai nézetei napjainkig hatóan élnek tovább. Hallgassunk meg jelentőségéről, hagyatékának értékeléséről olyan jelentős személyiségeket, akik már a felszabadulás utáni korszakból visszatekintve értékelték munkásságát és hatását.
Ortutay Gyula a legújabb kori magyar néprajztudomány meghatározó egyéniségeként
írta 1953-ban: „Györffy István, egyetemi munkaasztala mellett, mindnyájunk számára tragikus hirtelenséggel meghalt. Azok közé tartozott tudományunkban, akinek halála mindenki
számára egyszerre érzékelteti a veszteség nagyságát. Valóban kevesek kiváltsága ez. Az elhangzott gyászbeszédek, megemlékezések is mind erről a roppant veszteségről szóltak: a professzort, a kutató tudóst, a művelődéspolitikust, a magyar néprajzi kutatás egyik nagy szervezőjét éppenúgy siratták, mint a barátot, akinek derűs nyugalma és biztonsága állandó segítség
és biztatás volt a fasizmus nehéz éveiben" (Magyar Nemzet, 1953. okt. 13).
Illyés Gyula klasszikus nekrológja (Ingyen lakoma. Tanulmányok, Vallomások I—II.
Bp. 1964) egyes részletei helyett hadd idézzem azt a levelet, melyet Györffy születésének 90.
évfordulóján rendezett ünnepségekre írt: „Örömmel, tanítványi hálával vennék részt Györffy
István megünneplésében, de — jól jutott el hozzád a hír — valóban beteg vagyok, gyenge már
az utazásra, szereplésre. így üdvözöllek mindnyájatokat, akik megemlékeztek arról, akit nemcsak a néprajzosok, hanem az irók is mesterüknek tekintették s velük minden jó magyar."
(Bellon Tibor karcagi múzeumigazgatóhoz írt levele. A magyar nép tudósa 5. Karcag, 1980.)
Kardos László a néprajzkutató, művelődéspolitikus, a népi kollégiumok szervezője
ugyanebben a kötetben írta: „Györffy István professzor nemcsak a néptudományok,
mindenekelőtt a magyar néprajz jeles tudósa volt, hanem a magyar nemzeti művelődés kiemelkedő kultúrpolitikusa is. Művelődéspolitikájának alappillére a hazai műveltségnek a népből történő megújítása volt, amely programatikusan a népi-nemzeti tradíció tudatos felhasználását, de méginkább a nép — így a népből származó értelmiség tudatos részvételét és bevonását jelentette e nagy vállalkozásba."
A Magyar Tudományos Akadémia I. Osztálya és a Magyar Néprajzi Társaság 1984. február 10-én ülésszakkal emlékezett meg születésének évszázados jubileumáról, melyen Köpeczi
Béla művelődési miniszter megnyitójában értékelte Györffy István érdemeit, és rámutatott
életművének maradandó elemeire. Ez alkalommal táviratozta Balogh Edgár Kolozsvárról a
két háború közötti felvidéki Sarló Mozgalom egyik vezetőjeként: „Üdvözlöm az egykori sarlós ifjúság tanító mesterének, Györffy Istvánnak emlékét idéző ülés résztvevőit", de személyesen nem volt lehetősége az ülésen résztvenni.
E néhány vélemény is azt mutatja, hogy Györffy István olyan tudós, új eredményeket,
30

mondhatnánk felfedezéseket elért kutató, aki a magyar nép, különösképpen a magyar parasztság szellemi, gazdasági és társadalmi felemelkedésén munkálkodott nagyon szűkre szabott életében (1884—1939). Ebben közrejátszott karcagi nagykun iparos-szegényparaszt származása és gyermekkorának sok megpróbáltatása. Apja a szűrszabóságot a múlt század végén
feladta, mert már a pásztorok se vásárolták ezt a drága ruhadarabot. Ekkor a gimnáziumból
is kivették, és egy bérelt tanyán élt egész télen át két lóval és egy növendék jószággal, egyedül,
maga főzve a tanyások téli ételeit. Majd újra gimnázium, de már a szepességi Késmárkon,
ahol német szót sajátít el, szegénysége miatt Karcagra, majd Túrkevére gyalog kénytelen hazatérni. Azonban ezek az utak annyi ismerettel gyarapítják, hogy hosszú vándorlásokra vállalkozik ezután: a Felvidéktől Fiúméig jut el, bejárja Erdélyt, felkeresi a bukovinai székelyeket,
sőt a moldvai csángókat is. Az egyetemet Kolozsvárt kezdi, majd Budapesten folytatja; földrajz—történelem szakon nyert tanári oklevelet.
A Néprajzi Múzeumban lett díjtalan, majd díjas gyakornok, múzeumőr, illetve igazgatóőr, ahogy abban az időben a múzeumi fokozatokat nevezték. Ettől az intézménytől haláláig
nem vált meg, mert professzorként hallgatóival járt ide vissza. Egyetemi magántanárként a
közgazdasági egyetemen, majd a bölcsészettudományi karon adott elő, ahol 1934-ben létrehozta a néprajzi tanszéket, és nyilvános rendes egyetemi tanárként tanított. 1938-tól a Táj- és
Népkutató Központ vezetője, majd annak rövid és feloszlatással végződő működése után, sikerült azt részben tanszékéhez kapcsolni.
E néhány életrajzi adat mutatja, hogy olyan utat járt be, melyet az adott korszakban csak
kevesen tehettek meg és ráadásul kevesen maradtak meg úgy, hogy nem felejtették el: honnan
jöttek. Mindent igyekeztek megtenni, hogy ezt az utat a jövőben minél többen végig járhassák.
A legmaradandóbb és új irányt elindító néprajzi tudományos munkássága, mely nemcsak
eredményeiben, hanem iránytmutatásában is napjainkig él. A folklór területére kezdetben irodalomtörténeti ismeretekkel érkeztek a kutatók, míg az úgynevezett tárgyi néprajzi művelői
többnyire természetrajzi, földrajzi alapképzettséggel rendelkeztek. Közülük olyan kiváló
egyéniségek kerültek ki, mint Hermán Ottó, Jankó János, majd Bátky Zsigmond. Különösen
a két előbbinek a természettudományi evolucionizmus követőiként a társadalmi, történeti kérdések iránt kevés érzékük. A hasonló előképzettségű Györffy az elődöktől mindent elsajátítva
a néprajzot elindította a történettudományok irányába.
Ez nemcsak abból állt, hogy a történeti munkákat kutatva, a levéltárak néprajzi vonatkozásait feltárva egy-egy tárgy, jelenség fejlődését igyekeztek minél nagyobb történeti mélységbe
visszakövetni, hanem a népi műveltség egészét azokhoz a nagy politikai és gazdasági sorsfordulókhoz kötötte, melyek a parasztság életkörülményeit jelentősen befolyásolták vagy éppen
alapvetően megváltoztatták. így a török uralom, a jobbágyfelszabadítás, vagy éppen a folyók
szabályozása és a vasútvonalak kiépítése. Ez és sok más változás a népi műveltségben tükröződik és Györffy az, aki ezt a magyar néprajztudományban, más európai országok kutatóit is
megelőzve, hangsúlyozta.
„Ő az, aki kezdeményezi nálunk az abszolút kronológia bevezetését, s ha a relatív kronológiák kidolgozásában nem is jut el Bátky szintjére, ez csak szemléletének eltérését jelzi.
Mindenesetre az új kutatás az előbbi irányba haladt, s magasabb szintre csak az utódok fejlesztették. Mégis Györffyvel veszi kezdetét egy komplexebb és következetesebb történeti
szemlélet, amely mindmáig jellemzi a magyar néprajzi kutatást, nemcsak a marxista vonalát,
hanem részben már a polgári irányzatait is." (Barabás Jenő: Ethnographia, 1977: 148—149).
Következtetéseit a középkorban érezte a legbizonytalanabbnak, és éppen ezért szorgalmazta a
középkori régészeti ásatások megindítását és az okleveles anyag megfelelő néprajzi értékelését.
Nemcsak ásatásra buzdította a már felnőtt régész nemzedéket, hanem a fiatalok nevelésével
valóságos „régészeti—néprajzi kutatásokat inspirált, melynek legkiemelkedőbb tudósa László
Gyula, akit e téren a tanítványok egész sora követ.
A történetiség Györffy kutatási módszerének olyan vonása, melyet az utána következő
31

nemzedék sokkal nagyobb anyagra támaszkodva fejleszthetett. Az összehasonlítás, a komplexitás és a társtudományok eredményeinek felhasználása mind hozzátartoztak munkamódszeréhez, de ezek csírái már elődeinél is felfedezhetők, igaz ezek nála sokkal inkább kiteljesedtek.
Mindezeken túl olyan adottságokkal is rendelkezett, melyek képessé tették az összefüggések valószinű feltárására még akkor is, ha a szükséges adatok nem is állottak hiánytalanul rendelkezésére. Az invenció és az intuíció nagyszerű példáit csodálhatjuk meg munkáinak többségében. Invenciója több tudományszak eredményeinek segítségével az egység belátását tette lehetővé. Felfogása szerint a néprajzi jelenségek szorosan összefüggenek egymással, és ellene
volt a néprajz szakokra történő szétválasztásának: „Hangoztatta: a nép tudása egyetemes, hiszen mindent egy személyben kell, hogy tudjon: gazda, aki ért mindenféle termeléshez és tenyésztéshez, kitűnő szállító és közlekedési szakember, építő, ezermester, botanikus, kereskedő, bíró, ügyének védője stb. és művész is, díszíti eszközeit, tárgyait, ruházatát, dalol, táncol,
mesél stb." (K. Kovács László, Ethnographia, 1974: 138.) Éppen ezért szükségesnek tartotta,
hogy az egy és összefüggő társadalomban élő ember tudását együtt kell tárgyalni. Hatalmas ismerete, tudása lehetővé tette, hogy intenzív módon olyankor is felismerjen igazságokat, amikor a lehetséges adatok csak részben álltak rendelkezésre.
Sokat emlegetik, hogy a külföldi elméleteket nem sokra értékelte. Való igaz, hogy munkáiban ezekre való utalást nem találunk. Ez azonban korántsem jelentette azt, hogy ne ismerte
volna korának európai néprajzi irodalmát, különösen a nagy összefoglalásokat. Ezek módszeréből mindazt hasznosította, amit egyre mélyülő történeti szemlélete elfogadhatónak tartott,
de a folytonos hivatkozásokat nem tartotta szükségesnek. Fontosnak tartotta az összehasonlítást a környező népekkel, így maga is értette a németen kívül a románt, sőt a törököt is, hiszen
azok a hódoltság másfél évszázada alatt népi műveltségünkre nagy hatással voltak. A bolgár
néprajz eredményeiről tanítványa és barátja Hr. Vakarelszki révén tájékozódott. A skandináv, finn megfeleléseket nemcsak könyvből ismerte, hanem a helyszinen is tanulmányozta.
Kétségtelenül elsősorban a Kelettel való összehasonlítás szükségességét hangoztatta, és
akár egyik nagy elődje, Jankó János, ő is ezt tartotta: ex oriente lux, vagyis Keletről jön a
fény, ott kelt fel a nap. Ez a túlságosan Keletre való fordulás eredményezte, hogy alföldi városaink úgynevezett kertes települését, de még a tanyákat is a magyarság honfoglalás előtti korszakához igyekezett kötni, éppenúgy, mint a mezőgazdaság úgynevezett alföldi, általa ázsiainak vagy másképpen nomádnak nevezett formáját. A későbbiekben sok ilyen feltevéséről belátta, hogy nem bizonyítható, és mi sem mutatja emberi és tudósi nagyságát, mint az, hogy ha
tévedéséről meggyőződött, azt mindig kész volt helyreigazítani. Ez esetben elismerte, hogy a
mezőgazdaság külterjes formái a török hódoltság pusztításainak eredményeként jöttek létre.
Munkásságának sok jellemzőjét sorolhatnánk, a továbbiakban elég, ha arra szorítkozom, hogy nagy vonásokban jelezzem, a néprajznak milyen területein alkotott maradandót.
Olyat, mely minden változtatás nélkül tovább él a magyar néprajztudományban, és olyat, melyet az utódok továbbfejlesztettek.
A település és építkezés az, mellyel munkásságának első korszaka elindult. Nyugodtan
mondhatjuk, hogy e téren korszakos felfedezésnek számított az alföldi, jórészt nagykun és
hajdú városok úgynevezett kertes településének felfedezése, melyben a család benn lakott a
város központjában, míg a férfiak a kertek óljaiban a település szélén teleltették át a jószágnak azt a részét, mely nem járta egész évben a legelőket. A tanya kérdését is ő világította meg
elsőként, amikor a települséhez való gazdasági és társadalmi kapcsolódását kimutatta. Az eredet, származás szempontjából felfogásunk ugyan e kérdésben változott, egyes kérdéseket,
kapcsolatokat árnyaltabban látunk, de a felfedezés mégis Györffy István érdeme.
A másik nagy terület a mezőgazdaság, különösképpen a szilaj állattartás és a földművelés. A Nagykunság, Hajdúság és a Duna—Tisza közének egész évben legeltető állattartását
senki jobban nem ismerte nálánál. A levéltárak gazdag anyagának segítségével tudását a 18.
századig terjesztette, sőt Takáts Sándor 16—17. századra visszanyúló nagyszerű történeti feljegyzéseit is kitűnően felhasználhatta. Könyvei közül a Nagykunsági krónika, A szilaj pászto-

ri

rok ennek a régi, jellegzetes életformának irodalmi szintű ábrázolását jelentik napjainkban is.
A Takarás és nyomtatás az Alföldön (Néprajzi Értesítő, 1928) című munkája klasszikussá
vált, még akkor is, ha némely megállapításával ma már nem értünk egyet. így például a kaszának az aratásban a honfoglalásig való visszavezetésével, mert az legfeljebb a 15—16. században tűnik fel aratóeszközként. Mindez azonban megállapításainak lényegén nem változtat.
A magyar népművészetnek, -viseletnek nemcsak legkitűnőbb ismerője. Az őt megelőző,
de még az ő korszakában is ható romantikus elképzelésekkel szembeszállt, és azokat tények
segítségével cáfolta. így fedezte fel, hogy a korai magyar népviselet a 16—17. században még
nem volt színes, díszített, és csak a 18. században, különösen a 19. század első felében virágzott ki. A cifraszűr-ről (Bp. 1930) írt monográfiájában mindezt levéltári adatok alapján igazolta, és a Néprajzi Múzeum számára egyedülálló cifraszűr anyagot gyűjtött össze. A magyar
parasztság vagyoni helyzete a 18. század második felétől lendült fel, ekkor indul virágzásnak a
népi díszítőművészet valamennyi ága.
Györffy észreveszi a társadalmi különbségeket is, melyek a falu különböző rétegeit elkülönítik egymástól: „Az öltözködésben társadalmi különbségek ugyanegy falu népénél is vannak. A szegényebb néposztály — mivel nincs módjában ruháit újítani, vagy pedig a jobbmódúaktól reámaradt, nem divatos, megunt, levetett ruhákban kénytelen járni — tovább őrzi a
régit, mint a gazdagabb falubelije" (Magyarság Néprajza 2. kiadás, 1: 325).
A néprajzi tájak és csoportok vizsgálatában (a Fekete-Körös völgyi magyarok, kunok,
csángók, palócok, jászok, matyók, hajdúk stb.) olyan történeti szempontokat érvényesített a
néprajziak mellett, melyek az úgynevezett népiségtörténet irányába mutattak. Ezeknek Mályusz Elemér, Szabó István és tanítványaik egész sorának munkásságában, a történettudományban találhatók meg a párhuzamai. Györffy már 1925-ben (Milyen elemekből áll a magyar nép ?) megpróbálta a magyarságot csoportonként, illetve tájanként bemutatni. Olyan
vállalkozás volt ez, mely egész Európában egyedülálló, még akkor is, ha nem nagyon szereztek,
illetve szerezhettek róla határainkon túl tudomást. Itthon is követőkre talált tanítványai (Lükő
Gábor, Mikecs László) és mások (Domokos Pál Péter, Kiss Géza) körében egyaránt. Ilyen kutatások azonban csak a felszabadulás után teljesedtek ki és jutottak el az elvi tisztázásig és összefoglalásig (Kósa László—Filep Antal: A magyar nép táji-történeti tagolódása. Bp. 1975).
Munkásságának sok részletét, tanulmányai sorát lehetne még sorolni, de különösképpen
ki kell emelni azt a törekvését, mellyel — ma úgy mondanánk — a haladó hagyományokat
megakarta menteni. Erre így emlékszik egyik tanítványa. K. Kovács László: „...az emlékezet
a múlthoz köt — mondotta Györffy István —, a hagyományokhoz kapcsol, azonban csakis a
hagyomány lehet az új dolgok létrehozásának a biztos alapja. Hagyományainkból, ami azonban jó, fenn kell maradnia fundámentumul, hogy azon épüljön a jelen és jövendő egyaránt..." (Ethnographia, 1974: 139). Éppen ezért minden olyan megmozdulásban részt vett,
mely a népi tudást újjá akarta teremteni. így ott volt 1931-ben a Gyöngyös Bokréta megindulásakor, és amikor látta, hogy az nem megfelelő irányba fejlődik, akkor a néprajzi szakembereket intézményesen igyekezett bevonni a munka megjavításába. Ezért írta 1937-ben:
„A Magyar Néprajzi Társaság ellenőrző tagjai tisztában voltak vele, hogy ily módon a hagyománymentés jelszava alatt maga a hagyomány megromlik s évtizedek múlva a mondvacsinált
jelenségeket az idő hiteles hagyományokká avatja, ami a jövendő néprajzi kutatóit téves következtetésre fogja vezetni, ezért sürgették a legteljesebb és legteljesebb körű néprajzi ellenőrzést, amelynek meg kell előznie magát a programba való vételt is" (Ethnographia, 1937: 98).
Ez a munka meg is indult, és bár ért el helyi eredményeket, mégis az egész mozgalom áttekintése kisiklott a szakemberek kezéből.
Györffy szorgalmazta azt is, hogy meg kell teremteni a magyar építészeti stílust. Elismerte, hogy e téren Kós Károly nagyon sokat tett, de az erdélyi építészeti stílusnak fában és kőben
szűkölködő vidékeken való elterjesztését nem tartotta a tájba illőnek. Ezért tanítványait Vargha László vezetésével arra buzdította, hogy minél több helyen végezzenek hiteles épületfelmérést, mely aztán jó alapja lehet a korszerű népi jellegű, elsősorban családi ház tervezésének.
3 Tiszatáj

33

/

A népművészet, népi díszítőművészet, vagy ahogy szívesen nevezte, tárgyi népművészet
életbentartása, továbbfejlesztése érdekében is egész életén át munkálkodott. Ő adta az első
Miska-kancsót Kántor Sándor kezébe Karcagon és látta el olyan sok jó tanáccsal, melyek végül több mint fél évszázad múltán a Kossuth-díjig vezettek. Tudta, hogy a tanácsadás nem elegendő, hanem a Néprajzi Múzeum legszebb tárgyainak képét kell a tehetséges népművészek
számára hozzáférhetővé tenni, akik azt alkotóan fel is tudják használni. Ezért indította meg
Bátky Zsigmonddal és Viski Károllyal a Magyar Népművészet című sorozatot, amelyhez nagyszerű tárgyak és jóakarat rendelkezésre állott, de minden anyagi támogatás hiányzott. A Néprajzi Múzeumban az 1940-es évek végén még magam láttam azt a kezdetleges sokszorosító
szerkezetet, mellyel Györffy István a kiadvány számára maga állította elő az egyes táblákat;
természetesen többnyire egy színben, mert másra nem volt lehetőség.
Györffy István az új népművészet kialakításával kapcsolatban ís kifejtette véleményét:
„A nőiskolák minden vonalon eredeti népi minták után tanítanak, hogy a magyar népi stílusérzék vérébe menjen át a tanulóknak. Terveznie akkor szabad, ha ezzel a készséggel már rendelkezik. De csak a hiteles díszítő elemek más elrendezéséből állhat a tervezés is. A motívumanyagot megváltoztatni nem szabad." (A néphagyomány és a nemzeti művelődés, 3. kiadás.
Bp. 1942. 39—40.) A másolás és a szabadtervezés kérdésében tehát olyan állást foglalt Györffy, melyet ma is követünk.
Egy életen át szerzett, kialakított ismereteit, véleményét foglalta össze 1939-ben A néphagyomány és nemzeti művelődés című, nagy hatású könyvében, mely néhány év alatt 13 000
példányban jelent meg. Ez abban az időben rendkívüli sikernek számított. Ezzel az emlékirattal fordult a vallás- és közoktatásügyi miniszterhez az Anschlusst (Ausztria bekebelezése Németországba) követő napokban, hogy a népi műveltséget állítsa szembe az egyre erőszakosabban jelentkező német kulturális nyomással. „Az utóbbi idők világtörténeti eseményei arra intenek bennünket, hogy nemzeti erőinket, egységünket fokozzuk... A magyar társadalom utolsó, de legnagyobb erőtartaléka a magyar nép..." — írja könyvének utolsó oldalán és ezt egyben szellemi végrendeletének is lehet tekinteni.
Saját környezetében mindent elkövetett, hogy a szegény, elsősorban paraszt származású
diákjait jó szóval, de anyagilag is segítse. Ebből is társadalmi mozgalmat akart kibontatkoztatni, de ez a kezdeményezése csak halála után valósult meg a róla elnevezett Györffy Kollégiumban, mely a Népi Kollégiumok Szövetségében kiterebélyesedve a felszabadulás után a népből jött baloldali értelmiség derékhadát nevelte.
Még nem is szóltam arról, hogy a tudományszervezésben milyen jeles eredményeket ért
el. A néprajzi gyűjtőtáborokban a legkülönbözőbb képzettségű diákok vettek részt, különösen támogatta a középiskolások néprajzi gyűjtéseit. Egyik szerzője az éppen ötven évvel ezelőtt megjelent Magyarság Néprajza 1—2. kötetének, melynek hét fejezetét írta és létrehozásában oly nagy szerepet vállalt. Szerkesztette az Ethnographiát (1935—1939) és ennek füzeteit. Mindez a karcagi Kertész Nyomdában jelent meg, akkor is, ha a számla kifizetése bizonytalannak látszott. Kertész József és könyvnyomdája megérdemelné, márcsak Györffy Istvánhoz való kapcsolódása révén is, hogy művelődéstörténeti szerepét valaki felderítse. Igazat kell
adnom egyik közvetlen munkatársának, Gönyey Sándornak, amikor nekrológjában azt írta,
hogy hatalmas tudományos és társadalmi munkásságát szinte lehetetlen felmérni. Most, születésének évszázados jubileuma újabb alkalmat ad erre és reméljük, hogy nehezen hozzáférhető
munkáiból minél több napvilágot lát nemcsak a néprajztudomány, hanem a népi műveltség
iránt érdeklődők egyre növekvő tábora számára is.
Györffy István születésének évfordulóján joggal állapíthatjuk meg, hogy ma is itt van közöttünk. Itt van történeti-néprajzi módszerével, mely ma a néprajztudomány vezető irányzatává fejlődött, itt van abban a törekvésünkben, hogy a népi műveltség haladó és a továbbfejlesztésre alkalmas részeit szocialista nemzeti műveltségünkbe beillesszük, itt vannak tanítványai, akiktől már a következő nemzedékek veszik át tanításainak továbbfejlesztett lényegét.
34

HOFER TAMÁS

A népművészet Györffy István kutatásaiban
Györffy István ritkán élt a népművészet kifejezéssel. Azokat a megállapításait, amelyeket
mi most a népművészet fogalma alá sorolunk, ő maga részben a tárgyi néprajz funkció szerinti
kategóriáiban helyezte el: Kortársai és utódai is inkább a településrendszer, a pásztorkodás, a
gazdálkodás kutatóját látták benne és nem a népművészet vizsgálóját. Pedig munkásságának
jelentős része tartozik ide, különösen abban a két sávban, ami'múzeumi szolgálatával is összefüggött : a viselet és a hímzés területén. Monográfiát szentelt a régies Fekete-Körös völgyi és a
régi nagykun viseletnek, a matyó öltözködés alakulásának, és a Magyarság Néprajzában áttekintette a népi öltözködés egész területét. írt szilágysági, kunsági vászonhímzésekről, a szűcsés szűrhímzésről, és magisztrális könyvet adott ki a cifraszűrről. Figyelme kiterjedt a húsvéti
hímes tojásokra, a fejfákra — itt-ott építkezéssel foglalkozó tanulmányai is érintik az építészeti megformálást.
Györffy István írásai a század első évtizedétől a második világháború előestéjéig egy
olyan korszakba világítanak be, amelyben a népművészet fogalma körül sokféle romantikus,
művészi és tudományos elképzelés kavargott, és amelyben lassanként kiformálódott a néprajztudomány álláspontja. Györffy István népművészeti írásainak áttekintése megvilágítja a
vélemények szétválását is, és a vitatkozó vélemények háttere előtt kirajzolja Györffy tudományos arcélét, tudománytörténeti jelentőségét.
A század első évtizedeiben még folyt a népművészet „első felfedezése", műfajok és táji
dialektusok számbavétele. Györffy írásainak egy része is ilyen felfedező munka, vizsgálatainak nagyobbik, jelentősebb része azonban már ismert, sőt divatos, felkapott témákhoz fordult, hogy azokat tudományosan mérlegre tegye. Ilyenek tanulmányai a cifraszűrről, a szűcshímzésről, a matyó viseletről és hímzésről.
Milyen kép élt a századforduló közvéleményében a népművészetről? Előtérben színes,
gyakran zsúfoltan díszített tárgyféleségek álltak, a cifraszűr számított a magyaros ízlés tízparancsolatának, kelendőek voltak a kalotaszegi, sárközi, mezőkövesdi munkák (együtt az ezeknél sokszor csillogóbb szerb, bunyevác, sokác darabokkal, szlovák és erdélyi szász hímzésekkel). Alig voltak ismeretek a paraszti életforma mivoltáról, történeti alakulásáról, az egyes
tárgy féleségek, technikák múltjáról, elterjedéséről. A századelő biztonságtudatában, birodalmi keretekben gondolkozó nemzeti érzése mellett a késői népművészetnek ezek a színes, csillogó megnyilvánulásai beilleszkedtek a nemzeti dicsőség képébe, és könnyen kapcsolódtak a
pompaszerető, büszke elődök alakjához. „Egy-egy arató ünnep vagy lakodalom sokféle szertartása... a résztvevők tarka, de ünnepélyes megjelenése gondolatban valami réges-régi keleti
tündérországba visz vissza minket" — írta Körösfői-Kriesch Aladár 1911-ben, a magyar népművészetről Londonban megjelent angol nyelvű összefoglalásban.1 „A magyarok nomádok
voltak, lovas harcosok... Sokkal inkább egy uralkodó faj vonásai jellemezték őket, semmint
egy munkás fajtáé, és e jellegzetességeiket bizonyos mértékig megőrizték mindmáig. Örömük
telik a pompában és a méltóságteljes viselkedésben."2 Ez és sok hasonló szöveg mutatja, hogy
a népművészet fogalma szorosan beleágyazódott az ekkoriban általános keletiségfelfogásba
— amin belül, Király István Adyval kapcsolatban tett megállapításai szerint, romantikus antikapitalizmus és „reformkorból áthangzó kevélykedő keletiség", védekező „dac-keletiség" keveredett délibábos nagyhatalmi politikai elképzelésekkel.3
A népművészetnek ezt a század elején sokféle hangszereléssel, szuggesztíven előadott képét nem néprajzkutatók alkották meg, hanem írók, művészek, rajztanárok, amatőrök —
3*

35

most nem szólva a háziipar-szervezőkről és kereskedőkről. A leglendületesebb élcsapat kifejezetten ki is tessékelte a szakkutatókat a népművészet vizsgálatából. A Malonyay Kalotaszeg
kötetének megjelenését ünneplő cikk például a Magyar Iparművészetben (1907) így fogalmazott : „ennek a munkának az összehordásához rajongás kellett s az akadémiai tagok teljes abszenciája... Ez a rajongás nem kereste... hogy mit szól mindezekhez a tudomány. Jól tette."
„Nekünk melegre, napfényre van szükségünk, s ezt illúziók adják, álmok, a képzelet játéka és
szeretet." Sajnálatos, hogy a sok jószándékot mozgósító művészeti mozgalom ennyire szembefordult a tudományos kutatással hazánkban, bár ebben nem állt Európában egyedül. Arthur Haberlandt 1926-ban az európai kutatásokat áttekintve így írt erről: „...mellékesen említem a népművészetnek egy jobbára gyűjtőként érdekelt körökben (pontosan szláv országokban és Magyarországon) kibontakozott teljesen romantikus „nemzeti felfogását", amely benne az ősi népiéleknek a természet szemléletéből közvetlenül származó alkotásait látta, egy
olyan felfogást, amely a kultúrföldrajz és a művelődéstörténet más jellegű tényei mellett figyelem nélkül ment el, de az az előnye megvolt, hogy felébresztette és tartósan ébren tartotta az
érdeklődést a néphagyomány csírázó fejleményei iránt." 4 Ezekre a részben művelődéspolitikai, részben módszertani vitákra visszagondolva hangsúlyozták az etnográfusok a későbbi évtizedekben is, hogy nem érzelmektől, rajongástól vezetve írnak a népművészetről — amit viszont napjainkban egyesek hajlandók úgy olvasni, mintha Györffy István, Bátky Zsigmond,
Viski Károly „nem szerette volna" a népművészetet.
Mit változtatott, mi újat hozott a népművészetnek ehhez a felfogásához Györffy István?
Ha náhány pontban próbáljuk összefoglalni álláspontját, elsőnek talán azt emelhetjük
ki: a csillogó, színes, ünneplő — és általában késői — jelenségek mellett ráirányította a figyelmet az egyszerű, archaikus és régi formákra. 1912-ben a Fekete-Körös völgyi magyarok viseletéről írva5 egyik célját ama „balvélekedés" eloszlatásában határozta meg, mintha „az igazi
magyar népviselet az ellenzős, zsinóros, feszes magyar nadrág, a rámás csizma, a pitykés dolmány, a mente, a darutollas kalap stb." lenne. „Nem ezekben a nemesektől levetett gúnyákban kell keresni a régi magyar jobbágyviselet emlékeit" — s következik az archaikus vászon-,
szűrposztó- és bőrruhák leírása. Szinte szó szerint egyező a XVIII. századi nagykun viselet bemutatásának indítása is 1937-ben.6 Örömmel emelte ki, hogy a színes matyó viselet mögött
alig néhány nemzedék távolában szintén megtalálható a régi, egyszerű alföldi öltözködés, és
hogy a szűr századokon át viselt régi formája is díszítetlen és egyszerű volt. Abban a korban,
amikor a bocskort szokásban volt lekicsinylő hangsúllyal a „bocskoros oláhokhoz" kötni, nemcsak egykori országos viselését mutatta ki, hanem szívesen emlegette, hogy Zrínyi Miklós is
bocskort viselt a halálát hozó vaddisznó vadászaton. Öltözetdarabok és öltözködési típusok időbeli cserélődéséről és az újítások gyűrűszerű terjedéséről írva, mely a nyelvhatárokon áthaladva
más népekhez is eljut, Bátky Zsigmonddal volt egy véleményen, aki az Útmutatóban már 1906ban leszögezte: „A kultúra... nincs népekhez kötve, hanem egyes kisugárzó pontokból más népekhez is átterjed és a népek az emberi művelődés egyes fázisainak csak időleges hordozói." 7
E gondolatok jegyében Györffy a Magyarság Néprajzában, a népviseletekről adott áttekintésében az egyszerű és nagymultú, széles körben elterjedt fejrevalókkal, vászon-, bőr-, szűrposztó és
daróc-, gyapjú ruhákkal, valamint a lábbelikkel foglalkozott — a XIX. században kialakult,
gyári kelméket használó színes viseletek bemutatását csupán egy képsorozatra bizta.
Ezzel a művelődéstörténeti megközelítéssel milyen összkép rajzolható a magyar népművészetről? Ennek a kérdésnek a megválaszolása 1928-ban merült fel feladatként, amikor a
Prágában rendezett Nemzetközi Népművészeti Kongresszusra Bátky Zsigmond, Györffy István és Viski Károly elkészítette a franciául és magyarul kiadott Magyar Népművészet kötetet.
(A bevezető szöveget Viski Károly írta, mintegy hármójuk szóvivője népművészeti kérdésekben, a képanyagot és képmagyarázatokat Bátky és Györffy állította össze. Erre a jelentőségéhez képest kevéssé ismert kötetre azért is érdemes fölhívni a figyelmet, mert a néhány év múlva
a Magyarság Néprajza két tárgyi néprajzi kötetét megalkotó Bátky, Györffy és Viski itt dolgozott először együtt. Munkájuk — úgy tűnik — közvetlenül is előkészítette a tárgyi néprajzi kö36

teteket, az 1928-as könyvből például 53 színes és 26 fekete-fehér kép, rajz ment tovább Viski
„Díszítőművészet" fejezetébe, és képsorozatok kerültek át Györffy „Viselet", és Bátky „Építkezés" fejezeteibe is.)
A prágai Népművészeti Kongresszust a Népszövetség mellett működő „Szellemi Együttműködés Nemzetközi Intézete" rendezte, nem is egy évtizeddel a Párizs környéki békék után,
szoros francia—csehszlovák együttműködéssel. A kongresszus előadásai Párizsban jelentek
meg Henri Fociilon bevezetőjével, két hatalmas kötetben. 8 A kongresszuson az európai néprajztudomány igen jeles képviselői vettek részt, mint például Michael Haberlandt, Adolf Spamer, Sigurd Erixon. A megváltozott szellemi légkört érzékeltette Fociilon bevezetője. Szerinte
„a népművészet nem föltétlenül a (különböző) népek művészete vagyis egy elsősorban nemzeti
kifejezési forma", hanem sokkal inkább „az emberi civilizáció két szintje vagy két arculata"
közül az egyik, bár a két szint között is rengeteg „átjárás" van. Ha figyelembe vesszük az
anyagok, technikák és a hozzájuk kapcsolódó diszítménykincs, valamint az életformák
ország- és nyelvhatárokon átnyúló elterjedését, a nemzetit végeredményben „a megvalósítás
sajátos hangszínében" (tonalité) kereshetjük.
A kongresszusra készülő három etnográfusnak egy nemzetközi — nem föltétlenül barátságos — közvélemény előtt kellett fölállítania a magyar népművészet műfajstruktúráját, azon
belül kitenni a hangsúlyokat oly módon, hogy az összkép erőteljesen kifejezze a magyar nyelvterületen lakók közös hangszínét, tonalitását. A szintézisalkotás új feladata volt ez, amivel se
Malonyay táji monográfiái, se Körösfői-Kriesch nemzetiségeket is felölelő romantikus vázlata
nem találkozott korábban.
Az a gondolat, hogy az egyes népek népművészete nemcsak formában, motívumaiban,
hanem műfajstruktúrájában, összetételében is különbözhet, ebben az időben — ha korántsem
hangsúlyozottan — már fölmerült a néprajzi irodalomban. A berlini igen rangos Jahrbuch für
historische Volkskunde 1925—26-os népművészet vitájában a bécsi néprajzi múzeumot alapító Michael Haberlandt szólt az európai népművészetek összehasonlításának egy olyan lehetőségéről, ami a „felsőbb művészethez való eltérő viszonyt" veszi alapul, és elkülöníti Közép- és
Nyugat-Európát, ahol az alsó rétegek is régóta részt vesznek egy közkultúrában, a kontinens
északi, keleti, délkeleti peremeitől, ahol sokkal önállóbb népi kultúra található. A prágai
kongresszuson Jozef Vydra ezt a megkülönböztetést idézte is a cseh és a szlovák népművészet
eltérő jellegének kimutatására: a cseh nyugat-európai jellegű, ahol a népművészet nem más,
mint „provinciálissá és rusztikussá vált polgári művészet néhány régies forma megőrzésével"
— a szlovák népművészet viszont kelet-európai, s így „a művészet általános fejlődésében a kifejezésnek egy régies fokát képviseli, régi technikák és díszítőmódok megőrzésével." Voltaképp a kelet-közép-európai országoknak arról a „kulturális dualizmusáról" volt tehát szó,
amit Magyarországon két évvel később Németh László nevezetes „Tejtestvérek" című cikke
tett ismertté. A nyugat-európai és a kelet-közép-európai kultúrák szerkezetének erre a különbségére egyébként a Magyarság Néprajza Viselet fejezetében Györffy István is rámutatott:
„Nyugat-Európában szorosan vett népviselet már nincs, s a nép a történeti korok levetett úri
viseletében jár. Mi még abban a szerencsés helyzetben vagyunk, hogy az ősi, egyes darabjaiban történelem előtti korok ruhaformái is itt élnek közöttünk."
A prágai kongresszus sokféle nép és táj népművészet-felfogását érzékeltető köteteihez viszonyítva a Bátky—Györffy—Viski-összefoglalást, kitűnik, hogy rendszerezésük az önálló
paraszti műveltséget hangsúlyozó kelet-közép-európai típushoz tartozik, és nem az átmeneti,
városias műfajokat is felölelő nyugat-európaihoz. A kötetben a népviseletek és a népi építkezés bemutatása mellett a szűcs- és szűrszabó munkák, a hímzés, a pásztorművészet és a bőrmunka, a faragott paraszti szerszámok álltak előtérben, visszafogottabb szerepet kapott a festett bútor, a kerámia, és éppen csak jelzést a kékfestés, a mézeskalácsosság, a templombelsők.
(A kézműveseket a bevezető szöveg kétfelé osztotta, és a szűcsöket, a szűrszabókat, egyes bőrrel dolgozó iparosokat, a fazekasokat besorolta a „nép" kategóriájába, rámutatott arra is,
hogy ezek általában nem mentek külföldi vándorútra, és egyes városias mesterségektől eltérően
37

készítményeik jellegzetesen magyarok.) A korábbi népművészeti irodalomhoz képest, amelyben a „magyar ornamentika" jelszavával sokszor keveredtek úri és paraszti emlékek, ebben a
válogatásban az úri, iparművészeti anyagból csak az úri hímzés szerepelt képsorozattal, kapcsolódva Viski bevezetőjének az úri hímzés történeti jelentőségéről tett megállapításához
(a magyar és a szlovák hímzések alakulásában).
Az 1928-ban felállított műfajstruktúrának a hatása szinte a közelmúlt népművészeti kiadványaiig követhető. Részben abban, hogy egyes „félnépi" műfajok például a vallásos plasztika, az útszéli keresztek, valamint egyes, viszonylag későn meghonosodott, városias kézműves mesterségek, mint a kékfestés, mézeskalácsosság csak későn kaptak több-kevesebb polgárjogot a népművészeti irodalomban. A kirekesztő hatások mellett azonban főként azt kell
kiemelni, hogy Györffyék ebben a kötetben megalkották az egy-két évtizeddel korábbi „régi
keleti tündérvilág" helyett egy olyan művészetnek a képét, ami pontosan hozzáköthető volt a
jobbágy, majd a jobbágyságból felszabaduló magyar parasztok nemzedékeihez, és amelynek
„magyar hangszíne", tonalitása a bukovinaiak bundájától a nyugat-dunántúli hímzett subáig
(egy, a kötetből vett példával élve) megkapóan érvényesült.
Ezzel más társadalmi és történeti közegbe helyeződött át az eredet és az ősi hagyomány
kérdése. A romantikus elképzelések a színes, ünneplő viseletekben és tárgyakban találták az
ősit és ezek mellé a honfoglalók előkelőinek arany- és ezüsttárgyaiban és különböző keleti civilizációk udvari művészetében kerestek párhuzamokat. Ezzel a — mondhatnánk így — urak,
sőt uralkodók szintjén folyó őskereséssel szemben Györffyék megmutatták, hogy a régit éppen az egyszerűben, az archaikusban kell keresni, jobbágyparasztoknál, pásztoroknál. A két
felfogás mögött voltaképp két kutatási paradigma állt: egy devolúciós elképzelés, amelyik a
kezdeteknél az ősidőben képzeli el a teljes, tökéletes formát, az összefüggő formanyelvet és
összefüggő világképet, ami a történelem során kopik, töredezik, kontaminálódik, s amit késői
szétszórt töredékekből próbál összerakni a kutató — és egy evolúciós elképzelés, amelyik fordítva, egyszerű formák tökéletesítésével, bonyolult változatok kialakulásával vezeti az alakulásmenetet a késői teljes, gazdag formák felé. Egyik modell igazát vagy hamis voltát sem lehet
általánosságban kimondani, képviselhetnek személyes kutatási stílust is, mint erre például Lauri Honko rámutatott, 9 nagy távlatban azonban a történelem menete az evolúciós elképzelést
látszik követni. Visszakanyarodva a népművészeti példákhoz: viselettanulmányaiban így
Györffy István a szűrhímzés, szűcshímzés helyett a fodrosaljú ködmön, az oldaltgombos bőrmelles és a hátibőr-kacagány formájában, szabásában keresett olyan elemeket, amelyek talán
Dél-Oroszországba és a nomád múltba követhetőek.
A romantikus keleti származtatás legnagyobb hatású, Huszka-féle elméletével szemben
végül Györffy István fogalmazta meg a néprajztudomány elutasító álláspontját 1930-ban. Ekkor jelent meg Huszka József összefoglaló munkája, A magyar turáni ornamentika története.
Bevezetőjében a történeti kutatást „vasúti mozdonyhoz" hasonlította, mely „csak a lerakott,
biztos vas síneken tud mozogni a sínek végéig". A szerző azonban „a biztos módszeres utazáson kívül" gyalog, lóháton, sőt repülve is tovább akarta kutatni a magyar őstörténetet. Párhuzamai közé Perzsia, India, Tibet s a Távol-Kelet mellett besorolta Mükénét, Krétát is. Szerinte
„vallási jelentése volt minden egyes magyar ősi ornamentumnak". Elképzeléseit főként egymás mellé sorolt motívumrajzokkal támasztotta alá: „a formák nyelvét kívántam megszólaltatni" — írta.
Györffy kritikája a Néprajzi Értesítőben 10 nem Huszka egyes értelmezéseit pécézte ki
(például a szívmotívum polipfej, egyes rózsák „többszemhéjas szemek"), hanem alapelveivel
vitázott. Huszka egész bonyolult konstrukciója azon a föltevésen nyugodott, hogy van egy
egységes magyar művészi formanyelv, valamennyi tárgyféleségen ez nyilvánul meg, s ez rendszerében képes ezer évekig fönnmaradni. Györffy ezzel szemben a népművészetet műfajok,
anyagok, tájak szerint különböző és történetileg állandóan változó díszítő rendszerek együttesének fogta fel. „Ma sincs anyagtól független általános magyar ornamentika" — írta — s ilyen
a honfoglalás korában sem tételezhető fel. Nem jogosult tehát a különböző anyagú, megmun38

kálású, rendeltetésű tárgyak motívumainak önkényes kiemelése és összevetése. Bizonyítás nélkül nem fogadható el a kontinuitás feltételezése a honfoglalás korától, sőt még régebbről, az
őstörténetben pedig a nyelvrokonságtól, igazolt történeti kapcsolatoktól elrugaszkodó párhuzamkeresés. (Györffy némi gúnnyal említi, hogy Huszka „a napjainkban egyre nagyobbodó
turáni égbolt alá von" számos indo-európai népet is.) Az ornamentika nem mitikus-vallásos
fogalmak szimbolikus kifejezése. „A jelenleg élő magyar népi ornamentikát nem tartjuk idegen népektől örökölt mitikus elemekből utólag virággá naturalizáltnak" — célozva arra, hogy
Huszka asszír életfa-ábrázolásokra és az Asztarte kultuszra stb. hivatkozik —, „hanem annak
tartjuk, aminek látjuk, aminek régen Huszka is látta: növényi eredetűnek". Ebben lehetnek
különböző korú elemek — „sőt hiszünk az élő magyarság ornamentika teremtő erejében is".
A kritikára Huszka válaszolt, Györffy fönntartotta véleményét, Bátky Zsigmond pedig
rövid szerkesztői megjegyzésben fejezte ki, hogy bár közölte az idős Huszka válaszát, nem ért
vele egyet. Ha „kivonta magát azoknak a köréből, akik hisznek a nemzedékek fáradságos és
módszeres munkájával felépült történetírás komolyságában és általában a tudományos kutatás szükséges voltában, akkor ne várja, hogy ők, elképzelésekre alapított mostani tanítását...
elfogadják." Huszka nincs följogosítva, hogy „föltevéseit a nagyközönség előtt bizonyított
igazságoknak hirdesse".
Ha nem ősi örökség, — akkor hogyan határozható meg a XIX. századi népművészet, a
szűrhímzés, a zsinóros-pitykés férfiviselet, a színes matyó öltözetek történeti helye? Györffy
Istvánnak talán legegyénibb hozzájárulása a magyar népművészet kutatásához, hogy ezeknek
az „új stílusoknak" a kezdetét-végét megjelölte, kidolgozta a módszereket kibontakozásuk,
alakulásuk megragadására, és ábrázolta is ezeket a folyamatokat a cifraszűr, meg a matyó viselet példáján.
Korántsem volt magától értetődő 1928-ban, mikor a prágai kongresszusra készített előadásában Györffy leszögezte: „A szűrök kihímzése is a jobbágyság felszabadulása után (1848)
vett nagyobb lendületet. Tetőpontját 1860—70 közt érte el, azután ... hanyatlani kezdett,
majd a világháború kitörésével szembetűnően aláhanyatlott." Ekkoriban Európa többi részében is csak kezdeteinél tartott a népművészet történeti vizsgálata, ami folyt is, inkább egyes
elemek, hatások történetét nyomozta, stíluskorszakok megkülönböztetése nem merült fel. Focillon véleménye szerint a népművészetre monoton hagyományőrzés volt a jellemző, egy olyan
idő, „amiben sok mindent lehet csinálni, de semmi se történik". A prágai kongresszuson Erixon a svéd parasztfestők tevékenységének kibontakozását ismertette évszámok, mesterek szerint a XVIII. századtól, és Vilém Prazák szólt a Pozsony környéki szlovák faluk hímzőgyakorlatának 60 évet átfogó történetéről — joggal rámutatva, hogy itt módszertanilag fontos
megfigyelésről van szó: olyan hímzésekről, melyek sem ősi hagyománnyal, sem külső hatásokkal nem magyarázhatók, s a stílusalakulásnak valamiféle eddig nem vizsgált dinamikájára
utalnak. Ez a késői népművészeti virágzás sajátos kelet-közép-európai fejlemény volt, amit itt
kellett felfedezni: ezek közt a felfedezők közt volt Györffy István. (Ugyanennek a népművészeti hullámnak volt a megnyilvánulása az „új stílusú" népdal megszületése, szökőárszerű elterjedése is. Bartók és Kodály a népzenében ekkor már meghatározta az „új stílust". Bartók
előadást is tartott róla a prágai kongresszus népzenei szekciójában, de ekkor még hiányoztak
a fogalmak a népzenében és a tárgyakat formáló népművészetben mutatkozó párhuzamos stílusváltozások összekapcsolódásához. Szinte napjainkig elhúzódott annak az észlelése is, hogy
az „új stílus", a paraszti műveltségnek ez a késői, gazdag kidolgozása a kontinens egész „duális kultúrájú" északi, keleti peremvidékén megtalálható.)
A cifraszűr könyv (1930) — melynek műfajában ma sincs párja a magyar néprajzi irodalomban — hatalmas történeti, tárgyi adatanyaggal sokrétű képet ad a cifraszűr megszületésének, elterjedésének, kiszorulásának ipartörténeti, közgazdasági, társadalmi vonatkozásairól.
Helyet kap a szűrviselés társadalmi szimbolikája mellett az előállításával foglalkozó termelőszervezetek, a kereskedelmi hálózat, az országrészek közti kapcsolatok kérdése egyaránt.
Györffy említi például, milyen nagyszámú erdélyi szász szűrposztóvéget hoztak az Alföldre az
39

1860-as, 70-es években —, most legújabban Miskolczy Ambrus tanulmányából" tudhatjuk,
ez az alföldi cifraszűrdivat hány szövőszéket, mechanikus gyapjúfonó orsót tartott működésben Nagyszeben környékén. Figyelemre méltó az elmúlás előtti egyszínűvé válás bemutatása,
és innovációk, mint a varrógéppel készített szűrrátét elterjedésének megrajzolása.
A viselet változásának leírására Györffy — stílusfordulatként is, de a paraszti fogalomhasználatnak mintegy elvont, általános szintre való emeléseként is — fölelevenítette az „emberöltő" szó eredeti jelentését. „Az öregek »egy öltőbeliek«, vagyis azt a ruházatot viselik,
amellyel a szülők kiházasitották őket. A következő nemzedék már más divatnak hódol, »más
öltőbeli» ."' 2 (Itt egyébként szintén utalhatunk Kodály megfigyeléseire a zenei repertoár generációk szerinti eltéréseiről.)
Nemzedékekhez, emberöltőkhöz kapcsolta Györffy a matyó viselet változásait is. Az
egyes nemzedékek jellemzőit azért is érdemes idéznünk, mert érzékelteti, milyen finom történeti realitásérzékkel sejtett meg Györffy az akkori történeti kutatásban még alig érintett társadalmi mozgásokat. A mezőkövesdi férfiak öltözete 1848-ig megegyezett az alföldi magyar jobbágyság viseletével — írja. A felszabadult jobbágyság első nemzedéke mintegy jobb anyagi
helyzetben a jobbágy-paraszti viseletben levő lehetőségeket bontotta ki, ez a cifraszűr, a hímzett suba virágkora. „A felszabadult jobbágyság második nemzedéke (1881 —1914) már nem
az ősi jobbágyviseletet fejlesztette tovább", ideálja már a „leegyszerűsödött úri magyar ruha
volt, melyet a hetvenes években a falu értelmisége még hordott". Ekkor terjedt el a zsinóros,
ellenzős magyar nadrág, a zsinóros mellény, dolmány, mente, csizma — a bőgatya,.szűrkankó, daku, ködmön helyett. A harmadik nemzedék — írja Györffy — 1914-től számítva — „elveti úgy a jobbágy, mint az abszolút korszak magyarruha maradványait, és átveszi az úri osztály újabb, de már nemzetközi viseletét, a kabátot, mellényt, bricseszt ... borotvált vagy nyírott bajuszt stb ... Ha keressük a mai matyó legény jelenkori ruhaideálját, a vidéki uradalmak
apró gazdatisztjeiben, ispánjaiban találhatjuk meg.'" 3
Mai kifejezésekkel: a feudális kötöttségek eltörlése, a mezőgazdasági árutermelés fejlődése mellett Györffy mintegy kiolvasta a viselet jelbeszédéből a paraszti helyzettudat és a társadalmi aspirációk változását is. A mai történettudományi álláspont szerint ugyanis (Vörös
Károlyt idézve)14 a parasztság nagy tömegei még legalább a nyolcvanas évek végéig a polgárosodás reformkori (jobbágykori) modellje szerint haladtak, abban a reményben, hogy a régi
paraszti életforma s értékrend nagy részének megőrzésével, parasztokként illeszkedhetnek be
az új polgári társadalomba. Ennek a stratégiának feleltek meg a színesedő paraszti öltözetek, s
a nemeses, a zsinóros posztóruhák is. 1890 táján azonban „egy korszakváltás jelei mutatkoznak". Kiábrándulás váltja föl a paraszti módon való polgárosodás reményeit, és új utak keresése jön —, ekkor vált át, vidékenként eltérő ütemben a népművészeti divat semlegesebb, városiasabb formákra. (Ebben a váltásban megy tönkre Györffy apjának szűrszabó műhelye is.)
*

Györffy István népművészeti írásaiból a történeti kérdésekre adott válaszokat emeltük ki.
Álláspontját végig realizmus jellemezte, az ő és etnográfus kortársai munkáiból olyan összkép
épült föl a magyar népművészetről, ami mindmáig alapja lehet a további kutató munkának.
Mai szemünkkel Györffy István írásaiban olyan utalásokat is felfedezhetünk, amelyek előlegezik népi kultúránknak egy kelet-közép-európai típusként való szerkezeti értelmezését.
Még távolabbról nézve, Györffy István népművészeti írásaiban egy tudománytörténeti
átmenet jeleit fedezhetjük fel. Tárgyi néprajzot művelt, a szó nemes értelmében vett tárgyilagossággal tárgyak közötti történeti rendet, történeti kapcsolatokat keresett. De munkássága
során egyre világosabbá vált, hogy a magyarázatok emberek, embercsoportok változó viselkedésében, változó kapcsolataiban találhatók meg. Az emberi-társadalmi mozzanatnak ez az
előtérbe kerülése jelzi egy új tudománytörténeti szakasz kezdetét.

40

JEGYZETEK

1. Kriesch-Körösfői, A l a d á r : H u n g á r i á n Peasant Ari. The Studio, 1911. 31.
2. Kriesch-Körösfői i. m . 33.
3. Király I s t v á n : Intés az ő r z ő k h ö z . Budapest, 1982. 1. 233—321.
4. H a b e r l a n d t , A . : Begriff und Wesen der Volkskunst. J a h r b u c h für historische Volkskunde,
1926. 20—32.
5. A feketekörös-völgyi magyarság viselete. Néprajzi Értesítő, 1912. I—24.
6. A n a g y k u n viselet a 18. s z á z a d b a n , E t h n o g r a p h i a , 1937. 114—139, 362—371.
7. Bátky Z s i g m o n d : Ú t m u t a t ó néprajzi m ú z e u m o k szervezéséhez. Bp. 1906. 5.
8. Art populaire. Travaux artistiques et scientifiques du 1 er Congrès International des Arts P o p u laires. Paris, 1931. I—II.
9. Lauri H o n k o : Módszerek az epikus népköltészet k u t a t á s á b a n . E t h n o g r a p h i a , 1980. 452—467.
10. Néprajzi Értesítő, 1930. 57.
11. A dél- és délkelet-erdélyi kézművesség. E t h n o g r a p h i a , 1982. 390—422.
12. A M a g y a r s á g N é p r a j z a I. 382.
13. G y ö r f f y I s t v á n : M a t y ó nepviselel. Bp. 1956. 47.
14. Vörös K á r o l y : A parasztság változása a X I X . században. E t h n o g r a p h i a , 1977. 1 — 13.

CSAPODY MIKLÓS

Egy nemzedék iskolája: az Erdélyi Fiatalok
A húszas évek Kolozsvárjának élénk magyar társadalmi életében mindig nevezetes alkalmak voltak a téli egyetemi diákbálok, amelyek a magyar értelmiség reprezentatív seregszemléit
jelentették. Az első igazán nagyszabású, már valóban közéleti megmozdulásnak számitó diákbált félezernél több magyar hallgató rendezte meg Bánffy Ferenc báró fővédnöksége mellett;
az estély a szálló előtt Összegyűlt, bojkottáló cuzista diákság rendzavarása ellenére nagy sikerrel zajlott le 1930. január 17—18-án a New York termeiben.
Ennek az alkalomnak azonban kivételes súlyt adott az a tény, hogy ekkor lépett először a
nyilvánosság elé az erdélyi magyarság első kisebbségi ifjúságának képviseletében az Erdélyi
Fiatalok csoportja, amelynek tagjai a maguk új eszmevilágában konkrét gondolati alapállást
és autonóm társadalompolitikai koncepciót fogalmaztak meg. A báli alkalommal első számával jelentkező Erdélyi Fiatalok című romániai magyar főiskolás lap ideologikus közéletmozgalmi fórumként egy évtizeden keresztül vállalkozott az ifjúsági közgondolkodás megváltoztatására, így az egész nemzeti kisebbség mentalitásának átformálására. Az Erdélyi Fiatalokban programformát öltött gondolatiság kidolgozását és képviseletét annak a generációnak
a legjobbjai végezték, amelyet szociális tartalmú, etikai alapozású közéleti cselekvésvágy fűtött. Ezt a generációt, amely az Erdélyi Fiatalokban nagyhatású iskolát teremtett magának,
1929 nemzedéke ként tartja számon az eszmetörténet.
A mozgalom előzményét a Tizenegyek demonstratív fellépése jelentette 1923 nyarán. Antológiájuk az új irodalom kibontakozásának lendületét jelezte, gondolatiságában pedig a
transzilvanizmus, benne a székely különösség sajátos értelmezését adta (legfontosabb szerzői
Balázs Ferenc, Jancsó Béla, Kacsó Sándor, Kemény János és Tamási Áron voltak). Ez a csoportosulás az eszmetörténetileg dokumentálható előképe az évtizedvég új törekvéseinek s egyben egyik ideológiai-irodalmi elágazási pontja a későbbi kultúrafejlődésnek. A Tizenegyeknél
ugyanis a küldetéstudat romantikus hangsúlyozásában és az önmeghatározás elméleti igényében még együtt volt a sajátosságra figyelő irodalmiság és a népi orientációjú társadalmiság
eszménye; az irodalmiság nyomvonala később Kemény János korszakos irodalomszervező
munkájában jelentkezett, a társadalmiság pedig az Erdélyi Fiatalok munkájában követhető.
Az Erdélyi Fiatalok (s különösen Jancsó Béla) mindig hangsúlyozták, hogy lapjukat és mozgalmukat az 1923-as indulás kifejlett folytatásának tekintik. Az 1930-as fellépés elemi erejű
indítéka az volt, hogy „miképpen tud egy új, minden analógia nélküli kor ifjúsága a kisebbségi kérdéssel szemben olyan válaszra jutni, amely (...) valóban az élet válasza" lesz, s hogy miképpen végezheti el az új, perspektivikus helyzettudat kialakítását, „...valami egészen új életlátást és életgyakorlatot kell az ifjúságnak megtalálnia, hogy meg tudja őrizni az életnek azokat az értékeit és színeit, amelyeket apáitól örökölt" — írta László Dezső. Ez a tudatosság
azonban csak a legkorábban eszmélők, a nemzedékük erejére már büszkén tekintő kevesek sajátja volt. Az egyetemekre érkező, frissen érettségizett fiatalok túlnyomó többsége még csak
tájékozódni sem volt képes, tanácstalan tapogatózás és nyomasztó válságtudat bizonytalaní42

totta el őket, s egy letűnt világ feletti siránkozást, pesszimizmust vagy épp a rezisztencia keserűségét hozták magukkal. Kacsó Sándor Vakvágányon című műve mellett, amely az „első
fecskék" pionírnemzedékének kulcsregénye, Ignácz Rózsa Anyanyelve magyar... c. korképe
is hiteles rajzát adja a húszas évek második fele kolozsvári diákéletének, a magyar iskolaügy
tragikus fordulatainak, a többségi fiatalság nacionalizmusának és antiszemitizmusának.
A kolozsvári egyetem légkörét kezdetben liberális, a kisebbség iránt elnéző, sőt segítőkész légkör jellemezte. A hallgatóságban jó kollegiális viszony uralkodott, amit csak a választások
idején fellángoló politikai harcok zavartak meg, valamint 1931-ben, Iorga kormánya alatt
Onisifor Ghibu professzor botrányos politikai vádirata, amely az Erdélyi Fiatalokat is Nagyrománia bomlasztásával vádolta meg. A kezdeti kedvező légkört azonban az állandó zűrzavar
bizonytalansága követte, s a bukaresti, csemovici és iasi-i egyetemekhez hasonlóan Kolozsvárt
is megerősödött a soviniszta-antiszemita „politicanismul", s a tanári karon túl a politizálás a
többségi ifjúságban is elhatalmasodott, Codreanu hívei nagyarányú rombolásokat vittek végbe, különösen a húszas évek második felében. A magyar ifjúságot zavartságának, peremre
szorítottságának felszámolásában — középiskoláik általános szemléletéből adódóan — a társadalomtudományi ismereteknek a minimuma sem segítette. A fiatalság három egyház iskoláiból érkezve, háromféle vallásos befolyás alatt állt, amelyeknek erős, sokszor egyoldalú hatása alatt nem tudta összeegyeztetni hitelveit a társadalmi realitásokkal. Az eszmei orientálásban nem segített a középiskola irodalomtanítása sem, amelynek tankönyve a magyar irodalom
történetét Arany halálával lezárta; az iskolák főhatóságai a modern magyar irodalomról nem
vettek tudomást, Adyt meg egyenesen tiltották. A többség csak egyetemi évei alatt, a kolozsvári egyetemi könyvtár modern anyagának s a haladó mozgalmak előadásainak hatására kezdett tájékozódni.
Az Erdélyi Fiatalok tízéves kisebbségi lét után az eszmei vívódások és a felekezetiszervezeti széttagoltság útját járó ifjúsági munkának a betetőzését hozta, amikor a maga önerejű intézményteremtésekor (a lap egy évtizeden át anyagilag és szellemileg függetlenül, az
alapítók áldozatából és előfizetésekből tartotta fenn magát!) természetszerűen a nemzedékiség jegyében fogalmazta meg koncepcióját. Ekkor ugyanis a kisebbség szellemi és közéletében
az ifjúkor puszta életkorból jellegzetes kollektív cselekvési formává vált, amelyben az ifjúság
a maga törekvéseit autonóm módon kívánta érvényre juttatni. A két háború között 1929 nemzedéke volt az egyetlen generáció, amely az Erdélyi Fiatalokban valóban nemzedékké tudott
formálódni, s tartósan, sikeresen küzdött programja valóraváltásáért, képes volt átfogó cselekvési tervet adni a kisebbségi társadalom önmegszervezésére. A közösség spiritus rectora
Jancsó Béla orvostanhallgató volt, akinek alakját a kivételes erkölcsiség és önzetlenség, a szerénység és a következetesség példájaként idézik fel kortársai; Mikó Imre mint a nemzetiség lelkiismeretére emlékezik rá. Irodalmi tanulmányai és ideológiai írásai nagy tehetségű, koncepciózus alkotóról tanúskodnak. Nem véletlen, hogy Nyugat-beli esszéire Babits is felfigyelt, s
hogy Osvát Németh László és Illyés mellett tőle várta a legtöbbet; irodalmi életműve azonban
szervező munkássága miatt tragikusan torzóban maradt. Mellette László Dezső református
lelkész, a református ifjúság egyik tekintélyes vezetője volt az, akinek a mozgalom ideológiájának kidolgozásában döntő szerepe volt. Lelkészi munkáját az erdélyi református egyház beimissziós utazótitkáraként végezte, így közvetlen tapasztalatai voltak a magyar társadalom —
gazdaság, politika, közélet és iskola — valódi helyzetéről, a többségi sovinizmusról és a kisebbségi szervezetlenségről, mindenekelőtt pedig az erdélyi magyar falu állapotairól. Erőteljes
egyénisége meghatározó módon nyomta rá bélyegét az Erdélyi Fiatalok etikájára is, s nagyban
hozzájárult annak az alkotmányos szellemiségnek a kialakulásához, amely a csoport működését az aktivista, demokrata egységgondolat modelljévé avatta. Lapjuk kilencfős főmunkatársi
csoportjának, az alapító közösségnek tagja volt az író és unitárius lelkész Balázs Ferenc, a
tanár szakos (történész) Bíró Sándor, az építész, műemlékvédő és ideológus Debreczeni
László, a joghallgató Demeter János, a már végzett irodalmár, dr. Jancsó Elemér, László Jó-

43

zsef teológus és dr. Péterffy Jenő jogász. A belső körhöz tartozott továbbá László Ferenc joghallgató is, aki később a szerkesztőség ügyeit vitte, majd pedig Bányai (Baumgarten) Lászlóval, Dsida Jenővel és Mikó Imrével bővült ki a vezetőgárda.

ESZMEISÉG

A mozgalom elvi-ideológiai platformját Jancsó Béla rögzítette a lap első számában. Szövege mindenekelőtt két gondolatot hangsúlyoz, a nemzedékiséget és a transzilvanizmust.
„Fiatalok vagyunk: a világháború utáni kor fiatalsága. Akiknek az emberiség nagy kataklizmája csak közvetett gyermekemlék volt, s akik az öntudatuk első csírázásával egybeeső történelmi változásba mintegy beleszülettünk." A történelmi-morális válság kiúttalanságtudatának
feloldását a cselekvésben határozza meg: „kiutat találni az emberiség legmélyebb és legáltalánosabb válságából és megkeresni a káoszban egy becsületes, alkotó, mindenkinek termő munka lehetőségét... De erdélyiek is vagyunk — írja —, fiatal erdélyi magyarok. Ahhoz a fajhoz
tartozunk, amelyre nehéz jelent mért a sors, de hitünk szerint azért, hogy egész eddigi lényét
átformálja, belőle minden hazugságot kiirtson és a létfenntartás ösztönével találja meg megmaradásának egyetlen útját: a benne rejlő emberi értékeknek az egész világ számára való kitermelését." E megújulásgondolat mellett a történeti elem az erdélyiség hagyománya, amelyet
Jancsó a korai transzilvanizmus sorsközösségében értelmez: „És erdélyiek is vagyunk, annak
a földnek a gyermekei, amelyen ezer éveken át politikai változások alatt a különböző fajú népek a munka egyetértésében éltek egymás mellett, amely föld a lelkiismereti szabadság gondolatát adta és kialakitotta az erdélyiség közös eszményét: fajok találkozását az emberi értékek
magaslatán." Az a közös alap tehát, amelyen az öntudatra ébredő kisebbségi ifjúság feladatai
megoldásához hozzáfoghat, a munkára ( = együttélésre) építő történeti egyetértés nemzetivallási-gondolati toleranciaelve. A Jancsó által jelzett, a nemzedékiségben jelentkező társadalmiság tartalma így a nemzeti egységtudat (közösségtudat a magyarságon belül: Erdélyben és
az egyetemes magyarságban), valamint a sorsközösségtudat (sajátosságtudat az együttélő népek közösségében, a románsággal való megbékélés jegyében) együttese. Ez az a transzilvanizmus, amely reális azonosságideológiaként a nemzeti identitás megőrzését értékgazdagodásként fogalmazza meg, az interetnikus viszályok feloldásával együtt,1 s amely a történetiség
mellett a földrajzi elemet, a politikamentességet és a korszerűségre törekvő nyitottságot is magában foglalta, az Erdélyi Fiatalok eszmeiségének „belső" forrásaként. Gondolatviláguk
„külső" forrásai Ady, Szabó Dezső és Móricz „triászában", hármójuk gondolatiságának
„eszmei vonalában" jelölhető meg.
Az Erdélyi Fiatalok elképzelésrendszerének képlete a létérdekűségből következő eklekticizmust mutatja, jellegében pedig olyan társadalom- és kisebbségpolitikai koncepciót, amelyben a reális kisebbségi helyzettudat transzilván gyökérzetű feladatvállalása a maga társadalmiművelődési programját a dolgozó osztályokkal való szövetség: a magyar egység eszméjére építette fel. A modell eszmetartalma társadalmi meghatározottságából következett: elemei a népi
irányultság és humanista demokratizmus, szolidaritás és szociális gondolat voltak. Az Erdélyi
Fiatalok ellenzéki demokratizmusa az adott viszonyok között az egyértelmű baloldaliságot jelentette, amelynek jellegét nem az októberi forradalmi, hanem a polgári-plebejus ellenzékiség
adta meg. Radikális reformista eszmeiségüknek legjellemezőbb vonása a protestáns valláserkölcs és intézményi hagyomány alkotmányossága, liberalizmusa és antidogmatizmusa volt,
ami a közös álláspontban és az egyszemélyi megnyilvánulásokban egyaránt a toleranciával párosult erkölcsi szigort és következetességet jelentette.
„...egyetlen életforma lehetséges számunkra: itthon maradni — írta László Dezső a lap
első számában —, kisebbségi sorban, idegen nyelven készülni az erdélyi magyar sors öntuda44

tos vállalására." Ennek az alaptételnek a helyességét tovább erősítette bennük egy évvel később Makkai Sándor könyve is, a Magunk revíziója. Az új helyzettudatnak azonban lényeges
eleme a helyzetvállalás folytatásaként az önmegőrzés-önazonosság is, amit ugyancsak László
Dezső fogalmazott meg: „Magunk felé mindenekelőtt azt kell tisztáznunk, hogy miért tartunk
igényt arra, hogy megmaradjunk kisebbségi magyaroknak? Miért nem vagyunk hívei annak,
hogy a magyarság asszimilálódjék a román fajba? Ezt a jogunkat mindenekelőtt a békeszerződések és országunk alkotmánya adja meg és védelmezi. De fel kell tennünk a mélyebb kérdést, milyen célból akarjuk ezt a törvényileg biztosított jogunkat gyakorolni? A román politikai pártok jogaink érvényesíteni akarásában mindenekelőtt irredentizmust, az állam épsége elleni izgatást látnak. Pedig ez távol van tőlünk. Mi azért akarunk megmaradni abban a faji,
vallási és kulturális közösségben, amelyben születtünk, mert az természetes meghatározója
életünknek." Ezen az alapvetésen kell tehát az ifjúságnak nemzedékké formálódnia, s felismerni azt a kettős feladatot, „...amelynek elvégzésére az apák generációja pszichológiai
adottságainál fogva nem képes: az egységes, széles alapokon nyugvó társadalmi szervezkedés
megvalósítása és a többségi néppel való őszinte együttmunkálkodás a kisebbségi életjogok 100
százalékos biztosítása alapján." 2 Gondolatmenetük folytatásaként tételezték az ifjúság „generációs öntudatának" kiformálását, amelyet időrendileg az általános „öntudatra ébredés" kell,
hogy megelőzzön, vagyis a teendők megfogalmazása során az „irodalmi öntudatnak" a kialakulása, a létkérdések literáris felvetése és a válaszkeresés. „Az erdélyi irodalom, melynek önálló életét évszázados gyökerekből az uralomváltozás hívta ki — írta Jancsó Béla —, egy kisebbségi nép életakaratának és sorsvállalásának első folyamata... Az irodalmi öntudatot
azonban nem követte hasonló mélységű tudományos, gazdasági és népi öntudat. "3 Az elsődlegesen irodalmi érdeklődésnek, mint általános kulturális orientációnak a megváltozását ez a
gondolatmenet a Tizenegyek korai székely gondolatiságának még gomolygó, kidolgozatlan,
de minőségileg új programjára, az átváltásra teszi, amelyet azonban az egész társadalom gondolkodásában, mentalitásában és életvitelében újat hozó „népi öntudattól" még hosszú metamorfózis választ el. Ennek a fázisnak a tartalmát a két vezető ideológus nyomán a nemzedéki
öntudat akkor közkeletű fogalmával jelöljük.
„ Új ideológiát" kell tehát kialakítani, mert „...a felettünk elzúgott világkatasztrófa kérdésessé tette az összes lezárt fogalmat és meggyőződéseket a világnézet, a történelmi szemlélet,
az erkölcsi felfogás, a politikai, gazdasági, pedagógiai, társadalmi viszonylatok egész területén." 4 Ez az „új ideológia" azonban az átértékelések, a gondolati-etikai kritika ellenére sem
világnézet, hanem olyan társadalmi-intézményszervezési és művelődéspolitikai, tehát erősen
gyakorlati elgondolás, amely a reformterv középpontjába a kisebbségi magyarság mentalitásreformjának és autonóm megszervezésének az egymást feltételező egyidejűségét állítja, ezzel a
„romániai magyar problematika egészének ideologikus átfogására törekszik." 5 Mindez azonban csupán az Erdélyi Fiatalok eszmeiségének alapszerkezetét rajzolja ki, azt a beállítottságot, amellyel az ideológia kialakítására törekedtek: a gondolatkör egésze nem volt valamiféle
zárt rendszer. Mint komplexum, az elképzelésrendszer minden heterogenitása ellenére két
nagy, egymástól jól elkülöníthető elemrendszerből tevődött össze: 1. a jelzett gondolatiságból, 2. a kidolgozással és érvényesítéssel kapcsolatos elvi álláspontokból. Az utóbbi két, sokat
vitatott és sokszor tévesen az eszmeiség részeként értelmezett elvi álláspont a világnézeti függetlenség és a politikamentesség kategóriája volt. Az első az új világnézet kialakításának módjára vonatkozik (hogyan kell kidolgozni), a második pedig arra, hogy a törekvéseket miként
kell az adott helyzetben érvényesíteni (hogyan kell képviselni).

45

A VILÁGNÉZETI FÜGGETLENSÉG

Az Erdélyi Fiatalok alapgondolatából (a kisebbségi társadalomegész átfogása) és a szuverén eszmei tájékozódásból egyaránt következett a „régi" világnézetekkel való leszámolás, a
helyes orientáció keresése, amelynek során a főhangsúly az újra és a sajátosra helyeződött.
Ennek a hogyant kutató elképzelésnek ily módon lényeges elemévé lett magának az útkeresésnek az eszméje. Felfogásuk szerint a „triász" gondolatisága és saját történeti-politikai realitásaik nyomán, de filozófiai-ideológiai előitéletek nélkül a társadalom alapjára: a kisebbség 72
százalékát alkotó parasztságra építve találhatja meg az ifjúság a lételvű világnézetet. A világnézeti útkeresés elvi alapviszonyát a kritikai átértékelésben jelölték meg; a kritikának meg kell
vizsgálnia a régi és az új világnézeteket, az „apák világnézetét" éppúgy, mint az újat, így az
igen gyakran előkerülő szocializmust is. A beható megismerés utáni kritikai adaptáció lesz
ezután az új világnézet kialakításának egyik alapeleme, mert fő szempontja a sajátosságoknak
való megfelelés. így végre az „új világnézetnek" része lesz 1. az adott helyzet realitása; 2. a
„világáramlatok" tanulmányozás utáni adaptációja; 3. a sajátosságok. Kész eszmerendszert
azért sem fogadtak el, mert „...kis nép és kisebbségi nép semmiféle külső elméletet magatartása százszázalékos alapjául el nem fogadhat, mert a nemzetközi világáramlatok szemében az ő
sorsa jelentéktelen eszköz csupán. Kisebbségi népnek egy hivatása van: önmagát nemzeti mivoltában és összes egyedeiben megtartani és élni úgy, hogy az ehhez szükséges módokat maga
teremtse meg, a szükséges magatartást maga alakítsa ki s az ezért való munkát maga végezze
el. A máshol kialakított világnézetekből tehát csak annyit szabad átvennie, ami az ő sajátos
lelkületének itt és ma megfelel." 6 Ennek az útkereső folyamatnak az a „menetközbeni" állapota, amely a minden tekintetben verifikált s a létérdekhez alkalmazott világnézet kialakulását
megelőzi, a folyamat szuverenitását kifejező világnézeti függetlenség kategóriája. A csoport
ezt mint a pártatlanság és autonómia önelvét hirdette, az adott társadalomfilozófiai tanhoz,
politikai ideológiához való viszonya tisztázásában éppúgy, mint a napi politika gyakorlatában. Lényegében fedőfogalomról van szó, ami folyamatos félreértéseket idézett elő; ez az elv
ugyanis nemcsak a függetlenséget, hanem a világnézeti meggyőződésre való tekintetnélküliséget is magába foglalta. Zavart okoz az az értelmezés, amely a felekezetfelettiség (vagyis nemcsupán a felekezeten kívüliség, mert a hangsúly az összefogó jellegen van 1) analógiájára ezt a
függetlenséget világnézet-felettiségként állítja. Megtévesztő ez az értelmezés, mert a mozgalom felfogásában a szellemi függetlenség a lelkiismereti és gondolatszabadság, a szabad kritikai szemlélődés érvényesülését jelentette, nem pedig valami külön, rendszerek feletti kompromisszumos „filozófiát". A „kinek-kinek a hite a maga dolga" elve alapján ugyanis mindez a
világnézetre való tekintetnélküliség gyakorlataként jelent meg. (A teljes indifferencia csak a
gyakorlati ügyekben — például a segélyelosztásban — érvényesülhetett, mert az elvi kérdések
megvitatásában a tolerancia volt az egyéni meggyőződéshez való viszony alapelve. A tolerancia gyakorlata azonban nemcsak a vallásos álláspontok felé, hanem az ateista eszmeiség irányában is érvényre jutott, bár az utóbbi iránti megengedés kezdetben csak elv volt, minthogy
az Erdélyi Fiatalok létrejötte idején például, a marxi szocializmus iránti szimpátia személyi álláspontokban még nem fejeződött ki, így tolerálása az objektív interpretáció szándékát, a beilleszthető elemek hangsúlyozását (mindenekelőtt a népi gondolatéval közös szociális tartalom
kiemelését) jelentette. A vallásos álláspontok iránti tolerancia konkrét tartalma az egyes főmunkatársak személyes véleményének tiszteletbentartása, és nem a szervezetek (az egyházak
és ifjúsági egyesületeik)7 álláspontjának az elfogadása volt. Ez a jórészt a többség protestáns
liberalizmusából és az egy feladatra szerződöttek egyenlőségéből következő alkotmányosság
igen nagy kohéziós erőt jelentett.
A különböző felekezetekhez tartozó alapítók közössége a toleranciaelv egységteremtő
voltát kifelé is reprezentálta. Az Erdélyi Fiatalok joggal hangsúlyozták, hogy csoportjuk nem
a felekezetek képviselőiből alakult parlamentáris csúcsszerv; céljuk nem a felekezetközi
46

egyeztetés, hanem az egyházi egyletekben tömörült (és semmi más módon nem szervezett) ifjúság együttes képviselete volt — nem a diákpolitika monopolizálása, hanem a megosztottság
felszámolása. Bár ez az elgondolás teljes mértékben érvényesült, a tömörülésnek mégis volt
egyfajta képviseleti jellege, hiszen az alapítók szinte valamennyien egyházi egyesületekben is
vezető tisztséget töltöttek be, így a mozgalom kifelé, koncepciójának érvényesítésére e parlamentáris vonással legitimálta is magát.
A szellemi függetlenséggel párhuzamos elem volt a szervezeti függetlenség gondolata,
amely egyedüli garanciája volt az ifjúsági közélet évtizedes autonómiájának. Az Erdélyi Fiatalok felismerték, hogy a magyar államiság megszűnésével megcsonkult közületiségben a kisebbség normális társadalmi életének biztosítására tovább kell fejleszteni az egyházakra redukálódott intézményrendszert, a szerepelkülönítő munkamegosztás elve alapján. Ennek az intézményszervező elképzelésnek az első eredménye maga az Erdélyi Fiatalok lett, végső célja
pedig az autonóm kisebbségi szervek rendszere lett volna. Az egyházi jellegű közületiségnek ez
a továbbfejlesztése nem jelentett felekezetellenességet, csupán azt emelte ki: elsődleges feladatuk elhanyagolása nélkül az egyházak nem vállalkozhatnak olyan társadalmi ügyek kézbevételére, amelyek a nemzeti létben az állami intézmények rendszerében intéződnek, kisebbségi
helyzetben pedig megoldásuk az önerőből teremtett saját szervekre hárul. László Dezső, aki
református lelkészként maga is érintett volt az egyházakat illető elvi állásfoglalásban, 1931ben — amikor a katolikus Erdélyi Tudósító katolikusellenességgel vádolta meg a lapot és a
Székely Társaságot — álláspontját a következőkben rögzítette: „...a magyar egyházak munkája nem légüres térben, való világtól hermetice elzárt, desztillált lelkek, hanem valóságoktól,
válságoktól, bűnöktől, bizonytalanságoktól meghatározott erdélyi magyar emberek között,
erdélyi magyar emberekért folyik...", „...előadásainkkal és lapunk egész munkájával szolgáltunk az egyházaknak, mert tükör voltunk és vagyunk abból a szempontból, hogy megmutattuk az egyházaknak, milyen idői meghatározottságok alatt élnek azok az örökkévaló lelkek,
akiknek örökkévaló igényeit az egyházaknak kell kielégíteniük. Theologiailag szólva, mi az általános kegyelem világát munkáljuk, a földi keretek építését vállaltuk Isten hatalmas munkatervéből ... meg vagyunk győződve, hogy a különböző egyházak ifjúságának vannak olyan
kérdései, amelyeket egy teljesebb emberi jövendő érdekében csak közös fórumokon tud megoldani." Az egyházi keretek fölötti kollektivitást Jancsó Béla más szempontból is megindokolta: „A felekezeti öntudatnak hitbeli részén túli faji része csak faji öntudatpótlék, de nem
az egész azonos gazdasági helyzetben élő, tehát egysorsú, a vérség és kultúra azonosságában
felnőtt, tehát egylelkű közösség gránitöntudata, mely kialakítja a maga ideológiáját és a maga
programját", vagyis Jancsó felismerte, hogy a csupán a vallásosságnak részét képező magyarságtudat nem elegendő a nemzeti mivolt alapján való szervezkedéshez, s így nem lehet kiindulópontja az „új ideológia" kialakításának sem.
A „világnézeti függetlenség" lehetőségét biztositó szellemi függetlenség párja így a szervezeti függetlenség volt, amelynek egyházi vetülete, a szervezetfelettiség, az elkülönülésnek
egyik ága volt. A vallásos szervezetektől való elkülönülés azonban — s ez a folyóirat működésének, mozgalmi tevékenységének egyik kulcsa — a politikai élettől való függetlenséggel
társult.

A POLITIKAMENTESSÉG

A korszak kisebbségi életének egyetlen politikai szerve 1922-ben jött létre, amikor a kolozsvári pártgyűlés „...a romániai magyar nemzetiségű állampolgárok egységes és egyetemes
politikai szervezeteként megalakítja a Magyar Pártot, melynek elnökévé közfelkiáltással br.
Jósika Sámuel urat hívja meg." 8 Az Országos Magyar Párt ettől kezdve másfél évtizedig, a királyi diktatúra 1938 tavaszán történt bevezetéséig egyedüli politikai szervként működött, így
minden magyar politikai fellépés és mozgalom potenciáit meghatározta s a román belpolitiká47

ban is befolyásoló szerepre jutott. Az Erdélyi Fiatalok politikai függetlensége így főként az
OMP-től, annak politikai irányvonalától, fórumaitól, intézményeitől való függetlenséget jelentette, aminek az adott különleges súlyt, hogy az ifjúság megszervezésének szükségességét
(természetesen a maga szempontjai szerint, de ugyancsak faluorientációval) a Magyar Párthoz
közel állók is felismerték. Az OMP — érthetően — a saját bázisának a fiatalsággal való megnövelésére törekedett, s az Erdélyi Fiatalok 1930 januári, gyors és teljesen meglepetésszerű
megjelentetését is az OMP-től támogatott Albrecht Dezsőnek és csoportjának lapszervezési
kísérlete tette szükségessé. Akkor Jancsó Béla a teljes szélsőségességig hangoztatta az ifjúság
abszolút depolitizálását, mint a felkészülés elemi feltételét, s ebben a Magyar Párt nyolcéves
működésétől levont konzekvenciák, a párttal való teljes szembenállás vezette. Az Erdélyi Fiatalok kezdettől elfoglalt, majd tételesen is kifejtett álláspontja a politikamentességben fogalmazódott meg, amelynek tartalma az ismert koncepció nyilvános képviselete, de a pártpolitikától való tartózkodás volt. Alapkérdésként merül fel, hogy ez az erősen gyakorlati irányultságú, a realitást mindenekelőtt hangsúlyozó, vezetőiben pedig kivételes politikusi képességekkel és felkészültséggel színre lépő alakulat miért nem használta fel az egyetlen létező politikai
keretet? Milyen meggondolások alapján hirdette a politikamentességet, holott volt politikai
koncepciója, s miért zárkózott el a politizálástól, holott politizált? Miért fogott hozzá önerejéből meg nem oldható feladatokhoz a közélet fórumain és saját pártkereteiben dolgozó hivatalos politika ellenében? De felmerülnek részkérdések is: az elvi elutasítás mellett miért zárkózott el mindig az Erdélyi Fiatalok az OMP munkájának támogatása, később a pártba való belépés elől? Mi okból vállalta egyfelől a súlyos emberi konfliktusokat és belső vivódásokat, az
elszigeteltséget, másfelől önmaga megfosztását azoktól a financiális lehetőségektől, amelyekkel a lap nem 16—20 oldalakon, akadozva, hanem nagy terjedelemben, rendszeresen megjelenő orgánumként működhetett volna?
A politikamentesség kialakulásában a következő történeti okok játszottak szerepet:
1. Magának a transzilvanizmusnak az eszmevilága, amely az erdélyi gondolatban a népek
közötti egyetértés megteremtésének lehetőségét nem a politika változó és külsődleges szférájában, hanem az etikai és kulturális értékek világában látta megvalósíthatónak, egy ideig
reálisan.
2. Fontos ok volt a régi magyar politika csődje. A nemzedéket az „apák világnézetének"
elutasításában nem elsősorban a generációs gesztus ifjúi heve és az átértékelés kritikai indulata
vezette, hanem ott munkált benne e „világnézet" tanulmányozásával annak a történeti folyamatnak a megismerése is, amely az „emberiség nagy kataklizmájához" vezetett, és a létüket
minden tekintetben sokkoló, múltjuk eltagadásához vezető, jelenüket leszorító trianoni döntéssel zárult. El kellett utasítaniuk a „nemzeti gondolatot", a kizárólagosságot, a nemzetinek
azt az egyneműsítő tartalmát, amelyre Balázs Ferenc utalt: „A »magyar nemzet« fanatikusai
harminc milliós lakosságú államról ábrándoztak, melyé legyen Kelet-Európában a döntő szó.
A »román nemzet«-éi pedig nem ismernek kisebbségi kérdést. Ezek a nacionalisták, a soviniszták, akiknek vágya: az állami hatalom birtokában kényuraskodni." 9 A nemzedék elutasította
a régi Magyarország hivatalos politikáját és mentalitását, mert „a főhatalom-változás előtti
nemzeti azonosságtudat egyáltalán nem felelt meg a kisebbségi helyzet viszonyainak", 10
ugyanakkor Adyval hirdette a gyökeres szakítást és Makkai Sándorral a múlt revízióját annak
vállalásával együtt, s a transzilvanizmus erős történetiségének szellemében kereste a kapaszkodót, kutatva a múltnak azokat az eszme- és magatartásformáit (Bethlen Gábor, Zrínyi, Széchenyi, Kemény Zsigmond, Mikó Imre, Apáczai, Orbán Balázs és mások), amelyek és akik eligazitó érvényűek lehettek számára.
3. Kiábrándították a politikából az ifjúságot az előző nemzedék megítélésszűrőjén át értékelt baloldali mozgalmak és azok bukása is. „Az erdélyi diák világszemlélete — írta Kováts
József — szociális szempontból az őszirózsa (sic!) forradalommal lezárult szellemi és irodalmi
perspektíván néz vissza a múltba. A XX. század mozgató eszméi, melyeket a magyar irodalomban legnagyobbjaink fejeztek ki (elég lesz Adyra és Szabó Dezsőre mutatnunk), két dolgot
48

eredményeztek: a múlt kritikáját és a jelen megszervezésének gondolatát. Fontos jelenség ezzel kapcsolatban a faji érzés előretolulása a nemzeti érzéssel szemben. A nemzeti érzés ridegebb, jogi formákban lehetne inkább kifejezni. Inkább külsőségek jellemzik" (kiemelés Cs.
M.). E megfogalmazásban föltűnő, hogy Kováts a történelemszemléletét a szociális szemponttal közelíti meg (az identitástudatot az államiságtól elválasztva); mindez árnyalja az Erdélyi
Fiatalok szocializmusképét is. A kérdést László Dezső egyik alapvető tanulmányában, a. Nemzet és szocializmusban1^ a következőképpen elemzi: „Szociálizmus alatt az emberiség tőkével
nem rendelkező, proletár rétegeinek azt a törekvését értem, amely a proletariátus uralmának
diadalra jutásával a magántulajdon nélküli, osztálytalan társadalmat akarja megvalósítani.
Ezt a mozgalmat szellemileg Marx Károly ideológiája határozza meg. A szociálizmus is egy
haladó mozgalom. Mai tiszta típusának az oroszországi kommunizmust tekintem. A szociáldemokrácia ennek a törekvésnek egy átmeneti formája csupán." László Dezső értelmezése a
„tiszta típus" kiemelése ellenére sem a politikai minőség, hanem a „törekvés" szociális tartalma felől közelít, s tanulmányának összegezésében a társadalmi igazságosság gondolatát emeli
ki. Mozgalommivoltában is a szocializmus társadalmi tartalmát értékeli és annak átpolitizálódását kárhoztatja, amikor a „magyar szociálizmus" elindulását elemzi: „Az ország majdnem
minden kérdése politikai éspedig pártpolitikai megítélés alá esett. Ilyen viszonyok között a
szociálizmusnak is sokkal inkább kellett politikai mozgalommá válnia, mint bárhol a világon.
Ez kétségkívül nem vált a szociálizmusnak előnyére. Ha egyszer bekerült a magyar politika
szövevényei közé, nemigen tudta megmutatni és igazolni a politikán túli figyelmeztetéseit.
Nem tudott sokkal inkább társadalmi mozgalommá lenni." A Trianont megelőző időszakot pedig — ugyancsak az „idősebb generáció" látásmódjának hatáselemeit tükrözve — így minősíti:
„A világháború vége uralomhoz juttatta a szociáldemokráciát. Ennek uralomra jutása csakhamar kimutatta a csődjét is. Következett a kommunista terror rettenetes időszaka. Borzalmai az
idősebb generáció szociálizmus felé fordulásának lehetőségét joggal gátolták meg." Mindez arra
mutat, hogy az októberi értelemben vett baloldaliságból annak politikai intézményesülése, diktatórikus megjelenése, és így bekövetkezett bukása ábrándította ki a nemzedéket.
4. Jelentős szerepet játszott a csoport politikamentességében a román belpolitikai élet állandó bizonytalansága, kiszámíthatatlansága, a bürokrácia és a korrupció, valamint — érthető módon — a politikai pártok majd mindegyikének nyíltan hirdetett militáns sovinizmusa
és kisebbségellenessége. A húszas évek vége magyar diákja számára többségi társai nagy részének nyílt utcai politizálása, Codreanu híveinek rombolása és „zsidóverése" is a politikát jelentették, így az egyetemi „politicanismult" is a kiábrándító történeti tényezők közé kell sorolni.
5. A csoport működése már 1930 végétől magára vonta az OMP figyelmét is, mert a húszas évek közepétől a generációk megszakadt folytonossága, a sokat emlegetett tizenöt korosztály hiánya egyre érezhetőbbé vált; így a pártok és érdekcsoportosulások bázisukat a nagy
létszámú huszonéves korosztályban keresték, s ekkor már erőteljes agitáció és éles, nyilvános
harc folyt az ifjúság megnyeréséért. Bevonásukra elsőnek mégsem az OMP, hanem a Romániai Szociáldemokrata Párt tett kísérletet, amikor kolozsvári pártszervezete kétnyelvű felhívásban szólította fel belépésre a főiskolásokat. A politikához való viszonyt illetően a folyóiratban először ekkor, 1931 tavaszán rögzítette László Dezső a munkaközösség állásfoglalását: „Az ifjúság idegenkedik attól a politikától, amelyik nem akar belső értékeket kívülről védő front lenni. Olyan politikát keres, amelyik a maga céljait nem mások kizsákmányolása,
igazságtalan megkárosítása, leölése, hanem az önzetlen egyetemes szolgálat eszközei által
akarja megvalósítani... Az ifjúság minden életmegnyilvánulása, úgy is lehet nézni — valóban
politika, de nem párt, vagy érdekpolitika. Az ifjúságnak van kultúrpolitikája, társadalompolitikája, illetve azokat az energiákat, amelyeket régebben az úgynevezett »politikai életben« éltek ki, és amelyeket ma is sokan ott élnek ki, az ifjúság egy teljesebb és egységesebb társadalmi, kulturális és gazdasági élet érdekében áldozza fel saját fajának nemzetté építésében...".
László a magyar politikai hagyomány elutasítására is rámutatott és taktikai elemet is felhasznál, amikor Jancsóhoz hasonlóan a készületlenségre is hivatkozik: „A régi világból a politiká4 Tiszatáj

__

_

,

• József Attila T u d o m á n y é r t e ®
Magyar Irodalox-firténeti ranszékek
Iöryvtira
y"
Szeged, Egyetem u. 2—& '

6722

_—--

49

tói undorodott meg a legjobban (ti. a fiatalság), abban látta a legtöbb hazugságot. Egyfelől ez
a tény, ami... a pártpolitikától visszatartja, másfelől pedig az, hogy egy mozgalom vagy irányzat csak akkor lép ki a politikai külső porondra, amikor már van tisztázott program, amikor
van kiképzett harcosgárda, amikor a helyzet oda érik ki, hogy nagyobb tömegekben szunnyad
az öntudat alatt az, ami a vezetőkben már érett igazság." Emellett azonban azt is jelzi:
„...az ifjúság feltétlenül nemzeti alapokon álló programot fog vallani, amiben határozott vonásként jelentkezik a társadalmi kérdések megoldására való törekvés, szociális beidegzéssel
fog felelni a mai sürgető kérdésekre. Mint erdélyi ifjúság tisztelni fogja azt az erdélyi belső törvényt, hogy itt csak annak a programnak van létjoga, amelyik nem a többi itt élő népek nélkül
és ellenében, hanem azok tisztelete és a velük való együtt haladás szellemében akarja a sajátos
magyar értékeket szolgálni a politikai síkban is. Az új politika nem önmagáért való politika,
hanem szélesvonalú és minden értéket magában foglaló, belső értékeket védő, alulról szerves
életként felnőtt érdekvédelmi front lesz. Ma az ifjúság úgy politizál, hogy életprogramot készít." E felfogás jellegzetesen eszményitett politikaideálja mögött a szociális tartalmú, demokratikus népszolgálat elve húzódik meg, magában foglalva a nemzeti közösség egységvoltát a
transzilvanizmus meghatározó jegyével együtt, amely az erdélyi népek értéktisztelő kölcsönösségét és egyenlőségét jelenti, a románsággal való sorsközösséget őszinte meggyőződésként,
nem pedig taktikai fogásként hangsúlyozza. Bár az Erdélyi Fiatalok a szociáldemokrácia kihívására fogalmazták meg mindezt, az álláspont elsősorban az OMP ellen irányult. A fentiek
tartalmát csak később, az 1931 júliusi alapítói értekezleten foglalták minden tag számára kötelező belső szabályzatba, míg az úgynevezett politikamentességi határozatot ugyanez év december 15-én fogadták el. Az 1931. július 12—14. között Jancsó Béla lakásán tartott főmunkatársi értekezlet alkotta meg az említett szabályzatot, 7. pontjában kötelezően írva elő a nyilvános szerepléstől való tartózkodást (ennek 1933 tavaszán Péterffy Jenő kizárása adott súlyt,
Demeter János más jellegű függelemsértéséből következő kizárásával együtt). A „becikkelyezést" az a jobboldali támadás váltotta ki, amely az Erdélyi Fiatalok ellen az idősebbek közti
kisszámú „harmincévesek" politikai aspirációjú csoportja részéről indult meg. Az idősebbek
kibontakozásának teréül már a „felnőtt" politika, azaz az OMP kínálkozott, s „köztességüket" a párt az 1929-es nemzedék leszerelésére kívánta felhasználni. Nevezetes megmozdulásuk
volt a „kékgombosok" demonstrációja, amikor a „harmincévesek", soraikban politikai érvényesülést kereső húsz- és ötvenévesekkel is, az OMP kolozsvári tagozatának 1931 decemberében tartott gyűlésén Sulyok István vezetésével a jobboldali szellem megerősítését követelték.
Ez a csoport később a Friss Hírek körül fejtette ki tevékenységét, amitől az Erdélyi Fiatalok
elhatárolta magát. A harmincévesek 1931 végén Jancsó Bélát és László Dezsőt az OMP-be
való belépésre szólították föl, akik nemleges válaszuk után a kérdést az alapítók gyűlése elé
vitték. Ez a fórum hozta meg a határozatot, amely a mozgalom egyik alapdokumentuma. Ez
„1. Feltétlen alapelvként leszögezi, hogy egyfelől a végzett, másfelől a főiskolás ifjúság szervezkedésének ellentmondást nem tűrően autonóm szervezetekben kell történnie, amit nemcsak érdekvédelmi problémáik különbözősége követel meg, de parancsolólag előír az a tény,
hogy a főiskolás mozgalmak csak akkor fejlődhetnek nyugodtan tovább, ha azután is kulturális és gazdasági téren maradnak, és a politikától teljes mértékben tartózkodni fognak. 2. Feltétlen meggyőződése (ti. az alapítói közösségnek), hogy a politikai pártba lépéssel egy főiskolás veszélyezteti saját főiskolás helyzetét; valamely főiskolás egyletben szerepet vivő egyén veszélyezteti azon felül még tulajdon egyesületét is, hiszen a közvélemény nem tudja elfogadni
azt a formulát, hogy az illető nem mint egyesületi vezető, hanem mint egyén vesz részt (aminthogy ezt a felfogást nem teheti magáévá az Erdélyi Fiatalok főmunkatársi gyűlése sem), és feltétlenül azonosítja az illetőt egyesületével. Azonfelül az illető veszélyezteti a magyar és román
főiskolás ifjúság közötti eddig meglevő egyéni jóviszonyt, aminek a kölcsönös érdekfelismerés, a jogok teljességének kölcsönös respektálása és az életlehetőségek kölcsönös biztosítása
alapján való kollektívvé tétele mindkét ifjúságnak és népnek közös érdeke. Mindezek alapján
felelőssége teljes tudatában az Erdélyi Fiatalok főmunkatársi gyűlése megállapítja, hogy főis50

kolás lap lévén, nem adhat felhatalmazást és engedélyt sem szerkesztőjének, sem főmunkatársainak, sem a lap szemináriumi vezetőségi tagjainak jelen meghívások bármilyen formában
való elfogadására... Az Erdélyi Fiatalok főmunkatársi gyűlése meg van győződve arról, hogy
az Országos Magyar Párt vezetőségének körültekintése meg fogja találni a főiskolás ifjúság
helyzetét és tudományos önképzőmunkáját nem veszélyeztető, másfelől pedig a végzettek érdekeit is szolgáló megoldást, és bízik benne, hogy a Friss Hírek körül csoportosult ifjúság is
ezen elvek szem előtt tartásával megtalálja a főiskolások és végzettek között annyira szükséges
egyetértés alapját." A politikamentességi határozatnak nemcsak az ifjúság széles tömegeire
volt nagy hatása, hanem — a Friss Hirek kivételével — a végzettek is egyetértéssel fogadták.
Az elvi álláspontot Jancsó Béla, miután diplomatikusan az egyházi egyesületek vezetőit is hasonló állásfoglalásra bírta; a Székely Társaság Ifjúsági Bizottságának elnökeként is
kifejtette. 12 Sikerült elérnie azt is, hogy a külön-külön hozott határozatokat az egyesületek vezetői 1932. március 19-én együtt adták át az OMP kolozsvári elnökének; a Magyar Párt, látva
az Erdélyi Fiatalok által megszervezett ellenállást, a kollektív döntést elfogadta.

AZ ERDÉLYI FIATALOK ÉS AZ ORSZÁGOS MAGYAR PÁRT

AZ OMP másfél évtizedes működését román és magyar részről egyaránt gyakori támadások kísérték; az időszakot román részről a mindennapos, éles politikai támadások és állami
retorziók sora jellemezte, de a párt munkáját a kisebbségi társadalom legkülönbözőbb csoportjai is túlnyomórészt megalapozott kritikával illették. A többségi nép részéről az OMP kollektív népképviseleti-jogvédelmi törekvéseit a tömegek mélyen ellenséges érzülete és szított sovinizmusa, az egyöntetűen kisebbségellenes politikai sajtó támadásai kísérték, s ez a légkör jellemezte a képviselőházi, szenátusi küzdelmek közegét is, mindenekelőtt pedig a liberális és
nemzeti parasztpárti kormányok magyarellenes politikáját. Mindebben — függetlenül az
egyébként el sem ismert kisebbségi önvédelmi törekvésektől — nem kis szerepet játszott az a
bizalmatlanság is, amely az OMP iránt élt a románságban annak arisztokrata vezető magja
miatt. A párt első elnöke br. Jósika Sámuel a régi magyar főrendiház utolsó elnöke volt, utóda pedig br. Ugrón István v. b. t. t., volt nagykövet és miniszter lett, majd gr. Bethlen
György, akik több más párt vezető vei, volt főispánokkal, parlamenti képviselőkkel együtt a
régi Magyarország exponált politikusai voltak, a románság szemében pedig a régi feudálismonarchikus törekvések ébrentartói, a budapesti kormányzat eszközei. A legfelsőbb vezetés
arisztokratikus jellege volt az egyik kiindulópontja a legtöbb kisebbségi bírálatnak is, sőt a
párt osztályjellege és hierarchizmusa vezetett Kós Károly 1928-as kilépéséhez, majd Bernády
György volt tagozati elnök OMP-ellenes marosvásárhelyi Magyar Polgári Demokrata Blokkjához is. Más oldalról, de ugyancsak keményen bírálta a pártot Bethlen politikai ellenfele,
Bánffy Miklós is és lapja, az Ellenzék, jobbról pedig az Erdélyi Lapok. Balról támadták a pártot a demokrata reformcsoport tagjai, akik között szabadelvű liberális publicista éppúgy
akadt, mint népi politikus, zsidó radikális polgár és gróf; ez a csoport a Keleti Újságban bírálta az arisztokrata vezetést, az elzárkózást és a merev centralizmust; közöttük leginkább Krenner Miklós hangsúlyozta a párt alulról felfelé való megszervezésének szükségességét s a munkásság bevonását. Ugrón István és Bethlen György négypontos politikai krédójának ugyanis
épp az a pontja maradt megvalósítatlan (a párt széles alapokon való megszervezése), amelynek
valóra váltása megkönnyítette volna a többi alapelv (az új államkeretbe való beilleszkedés; a
békeszerződésben és a gyulafehérvári határozatokban rögzített jogokért való küzdelem; a
pártegység megőrzése) érvényesítését is. Ugyancsak balról támadta az OMP-t és a magyar
bankpolitikát a Brassói Lapokban Kacsó Sándor, s talán minden kritikánál élesebben a rövid
életű Falvak Népe.13 Az Erdélyi Fiatalok közvetlen támadásba sohasem bocsátkoztak, kritikájuk azonban ugyancsak az arisztokratikus jelleg, a csupán a középosztályt és az iparosságot
4*

51

tömörítő keretek ellen irányult, s alapvetően a bezárkózó önvédelmi politika, a belső önszervezés elmaradása miatt volt határozott. A csoport tárgyilagos kritikájának tapintatosan, de a
lényeget megragadva adott hangot Bíró Sándor: „A párt életének legnagyobb nehézségét az
képezte, hogy bár a magyarság túlnyomó része átfogó nemzeti szervezetének tekintette (közjogi állása folytán az is volt — Cs. M.), a párt kereteibe, mint állandó munkaközösségbe gyakorlatilag mégse szervezkedett meg a magyarság egész tömege s különösen lazák voltak a kapcsolatok a romániai magyarság 72 százalékát kitevő falusi rétegekkel... Másrészt az Országos
Magyar Párt munkássága csaknem kizárólag a minden irányú jogvédelem területére korlátozódott, és politikai jellegénél fogva nem tudta kellőképpen betölteni kulturális és gazdasági téren azt az összhangba hozó és irányító szerepet, amelyet a magyarság egy átfogó nemzeti szervezettől várt." 14 Ez a kritika a korszak meghatározó jellegzetességére figyelmeztet: arra, hogy
az egyetlen, a kisebbséget kollektivitásában képviselő szervezet politikai párt volt, amely
irányvonalától függetlenül, eleve nem vállalkozhatott teljes sikerrel a társadalmi komplexum
egészének áttekintésére és órganizálására, éppen sokszoros és kényszerű funkciókeveredése
folytán. Az OMP kényszerű funkciókeveredését létrejöttének előzményei és körülményei magyarázzák ; ez a folyamat az Erdélyi Fiatalok magyar politikai környezetének előtörténete és
jelene is volt.
Az első két kisebbségi esztendő politikai passzivitásának külső okai megszűntek ugyan a
békeszerződések aláírásával, az aktivitás kibontakozását azonban belpolitikai körülmények
akadályozták. A korlátozó kényszert lényegében a békeszerződésekben foglaltak és a gyulafehérvári pontok be nem tartása jelentette. A trianoni és párizsi szerződések nemzetközi érvényessége ugyanis természetszerűen megelőzte az erre épülő román állami törvények érvényességét;15 az 1919. december 9-i párizsi szerződés azonban mégis hiába ismerte el a nemzeti kisebbségek közjogi személyét és a kisebbségeknek a nemzeti alapú szervezkedéséhez való jogát,
mert a román kormányok csupán az állampolgári egyenlőség általános jogelvét ismerték el, a
minoritások speciális jogait a gyakorlatban megtagadták. Mégis, a szerződésekben és a gyulafehérvári pontokban bízva az aktivitást sürgetők többsége a szervezetalakítást tartotta legelőbbrevalónak, s így jött létre 1921-ben a Magyar Szövetség, amelynek keretei között jobbára még a sérelmi politika érvényesült. Két héttel később Kós, Paál és Zágoni Kiáltó Szó ja
adott újabb lendületet az aktivitásnak, éppen azt a demokratikus társadalomépítést sürgetve,
amelynek vitális határozottságával és népi összefogás-eszméjével később az Erdélyi Fiatalok is
azonosította magát. Kósék csoportja még az évben megalakította az Erdélyi Magyar Néppártot,
amely a képviseleti egység megteremtése érdekében nemsokára csatlakozott a Magyar Szövetséghez; így a Szövetség kisebbség „pártok feletti egyetemes és állandó képviselete" lett. A Magyar
Szövetség szervezet tehát kifejezetten politikai szervezetként, de nem pártként jött létre (1921 végén felfüggesztették). 1922 elején a demokrata Magyar Néppárt ismét működni kezdett, s ennek
ellensúlyozására Ferencz József unitárius püspök elnökletével létrejött a konzervatív Magyar
Nemzeti Párt, így a magyarság politikai képviselete ismét csak megoszlott. Az 1922. márciusi választások idejére a kormány újra engedélyezte a Magyar Szövetség működését, vagyis a magyarság ismét egyetlen politikai szervezetre adta le szavazatait. A korlátozó kényszerhelyzet a választások után állt elő, amikor a kormány — nem lévén hajlandó elismerni az egyesületi-szövetségi
képviseleti formát — a pártkeretben való fellépést ajánlotta, híven az általános jogok megadásának és a speciális kisebbségi jogok megtagadásának gyakorlatához. Az a törekvés tehát, amely a
közösséget nem a román liberális pártrendszer egyik elemeként, hanem attól minőségileg különböző, nemzeti alapú közületben akarta képviselni — kudarcba fulladt, ami „...rövid idő alatt
megérlelte az erdélyi magyar polgári társadalom minden rétegében azt az elhatározást, hogy
nemzeti egységének — ha másként nincs reá lehetőség, — egyetlen politikai pártban való tömörüléssel ad kifejezést.'" 6 1922 őszén a Magyar Szövetség véglegesen feloszlott, a Magyar Nemzeti
Párt és a Néppárt egyesülésével pedig december 28-án létrejött az OMP, amelynek működési
elveit és szabályzatát a Magyar Szövetség adta. így a párt, mint a szövetség utódja, önmagát elsősorban nem pártnak, hanem képviseleti egyesülésnek, a magyarság „totális nem52

zeti csúcsszervezetének" tekintette, amelynek politikai szervként sem a népi politikában való
részvétel az elsődleges faladata, hanem az anyagi-szellemi értékőrzés és érdekvédelem, illetve
(Grandpierre Emil megfogalmazásában) továbbra is „a nemzeti kisebbség közjogi alanyiságának alkotmányos biztosítása s a gyakorlatban autonómia alakjában való életrekeltése." (Más
kérdés, hogy az OMP kényszerből is inkább napipolitikával és jogvédelemmel foglalkozott,
semmint „belső fronttá" alakult volna.) Ez a célmegjelölés a közvetlen cselekvést túlontúl távoli perspektívába tolta, az autonómiatörekvés pedig egyszer s mindenkorra illúziónak bizonyult ; a program helyesen vállalta a magyarság zökkenőmentes beilleszkedésének elősegítését,
de a kollektivitás háttérbe szorulása tragikus beszűküléshez vezetett azzal a konzervatizmussal
együtt, amely a legnagyobb értéknek a szűk vezetőmag által összetartott pártegységet tekintette. A párt a passzív védelmi állásból nem a demokratikus társadalmi átrendeződés, szociális
megújulás elősegitésére törekedett, s elmulasztva a tényleges szervezkedést, a nemzeti egység
osztályokfelettiségét hirdette. Bár mindez szerencsétlen konzervativizmussal fogalmazódott
meg, nem volt üres jelszó: az egység a nemzeti közösségben mindennél fontosabb alapja az
eredményes önvédelemnek, elemi feltétele az azonosságtudatból táplálkozó azonosságideológia kiépülésének; a kisebbségi helyzet a magyarság összetartozás-tudatának megerősítésével olyan történeti, társadalompszichológiai tömegtényt teremtett, amelynek ellenében a
tiszta osztálytudat az adott körülmények között ideológiai elvontságnak számított. Abban pedig, hogy az OMP a kisebbségi jogvédelem egyébként nem sikertelen munkáját részesítette
előnyben a szervezőmunka helyett, az arisztokrata konzervativizmus, a „jogrend" régi tisztelete és egész mentalitása mellett annak tapasztalatai is vezették Bethlen Györgyöt, hogy a
román kormányok nem tudták és nem is akarták megoldani a kisebbségi kérdést. Mivel pedig
a magyarság nem volt abban a helyzetben, hogy maga döntsön a sorsáról, a helyes utat a meglevő erők kondicionálásában látták. Mindezek után érthető, hogy a magyarság képviselete
kényszerűségből realizálódott pártkeretben s lett az egyetlen szerve az OMP. Az Erdélyi Fiatalok szembenállását nem elsősorban a képviselet pártformája, hanem a működés elégtelensége
váltotta ki. Tartózkodtak a konfrontációtól, mert magukra nézve is kötelezőnek tartották azt,
amit a mozgalom fordulópontján, az 1933-as kizárások idején képviseltek: „Mi és mások is
látjuk a mai magyar politikai élet kátyúba jutását — írta László Dezső a Falvak Népe számairól —, általánosítani azonban itt sem szabad. A szidásnak csak olyan mértékben van jogosultsága, amilyen mértékben jobb, egészségesebb politikai szervezetet és érdekvédelmet adok."
Az Erdélyi Fiataloknak pedig nem volt, nem is lehetett lehetősége arra, hogy „politikai érdekvédelmet" adjon. A szembenállás finom distinkcióval társult, így nemcsak a harcias kirohanásoktól tartózkodtak, de attól is, hogy a párt működését egyetlen felfogás, belvillongás nélküli
nézetazonosság eredményének tartsák. Tisztában voltak ugyanis még a diákjóléti munkát is
ellehetetlenítő Bethlen—Bánffy-féle kibékíthetetlen ellentéttel, s ismerték a román liberális
irányba tájékozódó Bernády György-koncepció és a román nemzeti párttal megegyezést sürgető Sándor József-féle felfogás különbségeit is, nem szólva Kósék nyílt reformpolitikájáról.
Sokra értékelték a demokrata beállítottságú Sándor József szenátor és pártalelnök működését, aki a bakkalaureatusi törvény17 ellen is tiltakozott, s aki a kolozsvári egyetemisták egyesületalakítási memorandumát is támogatta Bukarestben. PaálÁrpádot, a kolozsvári párttagozat
elnökét a folyóiratban is megszólaltatták, s szimpátiával tekintettek a Magyar Kisebbséget
szerkesztő, szabadelvű demokrata Jakabffy Elemérre, a romániai magyarság „külügyminiszterére" is, aki 1923-ban, az OMP rendkívüli nagygyűlésén Anghelescu rendeletei és az irredentizmus címén történt, iskolabezárások ellen tiltakozott. Jakabffy programja, amely a múlt és
az alkotmányosság tisztelete alapján a liberális demokrácia és tolerancia elveire épült, nem
volt idegen az Erdélyi Fiataloktól sem; a bánsági OMP-tagozatot 18 pedig, amely a tömegszervezésben egyedülálló munkát végzett s politikai vonala is különvált a kolozsvári centrumétól,
egyfajta balszárnyat képezve — kulturális tekintetben például állították a pártközpont elé.19
Közvetlen és politikától mentes kapcsolat fűzte a csoportot lapjuk felelős kiadójához, dr. János Gáspárhoz, a kolozsvári párttagozat egyik ügyészéhez, aki mellett Paál Árpád elnök53

sége és Zágoni István alelnöksége idején az egyik tagozati jegyző Tamási Áron volt. A viszonyok bonyolultságát mutatja az az apró, de jellemző tény is, hogy 1931 januárjában az Erdélyi Fiatalok legelső előfizetését éppen Gyárfás Elemér szenátor, a Katolikus Státus elnöke
küldte be, akivel később, a neokatolicizmus előretörése idején a csoport közvetve vitába keveredett; Barabás Béla parlamenti képviselő, az Arad megyei tagozat elnöke pedig ugyancsak
előfizette a folyóiratot, üdvözletét küldve az induló mozgalomnak. A Gyárfás Elemérrel való
„kapcsolatnak" az ellenkezője is létrejött Tornya Gyula volt szenátorral, aki a címére küldött
első számot felvágatlanul küldte vissza, s később mégis az Erdélyi Fiatalok pártfogójává vált,
temesvári estjük bevezetését is vállalva.
Az 1929-es év előkészületektől, a Székelyek Kolozsvári Társasága Ifjúsági Bizottságától
1933 elejéig tartott a lap mozgalmi korszaka, a felívelés nagy időszaka, amely az 1932-es őszi
főiskolás konferenciát követően az alapítók 1933. márciusi értekezletéig tartott, két alapító
tag kizárásáig, többek kilépéséig. A második szakasz 1941 közepén zárta le a Erdélyi Fiatalok
történetét, amikor a közjogi változás után a lap megszűnt. Ez a korszak az eszmei polarizálódás ideje volt az egész kisebbségi ifjúság számára, a szellemi utódlásgondok periódusa és
azoké a közéleti vitáké, amelyekben az Erdélyi Fiatalokat autonómiájuk védelme folyamatos
védekezésre kényszerítette. Ebben az időben indult meg a Hitel új generációs folyóirata két
menetben, s jött létre a Vásárhelyi Találkozó.

JEGYZETEK
1. Fábián Ernó Azonosság és kultúra című tanulmányában (A tudatosság fokozatai című kötetben; Századunk-könyvek, Kriterion Könyvkiadó, Bukarest, 1983.) a transzilvanizmusnak mindeddig legpontosabb értelmezését adja.
2. Erdélyi Fiatalok (EF) 1931. 8—10. sz. 152. 1.
3. Jancsó Béla: Vádak az erdélyi magyar irodalom ellen = EF, 1935. II. sz.
4. Makkai Sándor: Magunk revíziója. Erdélyi Szépmíves Céh, Kolozsvár, 1931. 14. 1.
5. Jancsó Béla: Határkőnél = EF, 1933. I. sz. 9. 1.
6. Az Erdélyi Fiatalok szerkesztőségének válasza a „Vásárhelyi Találkozó" előkészítő bizottságának nyilatkozatára = EF, 1937. 3. sz. 16. 1.
7. A református Ifjúsági Keresztyén Egyesület (IKE), az Erdélyi Római Katholikus Népszövetség
Egyetemi és Főiskolai Szakosztálya (ERKNEFSZ), az unitárius Dávid Ferenc Egylet Ifjúsági Köre
(DFEIK).
8. Mikó Imre: Huszonkét év. Studium kiadás, Bp. 1941. 41. 1.
9. Nép, nemzet, faj = EF, 1930. 2. sz. 17. 1.
10. Fábián i. m. 54. 1.
11. EF, 1933. I. sz.
12. A Székelyek Kolozsvári Társaságának jegyzőkönyve, 1932. II. 15.
13. Falvak Népe, 1933. jan. 27. sz. (10 éves Magyar Párt: 10 éves árulás!).
14. Húszéves visszapillantás = EF, 1939. 1. sz. 7.1.
15. Szász Zsombor: Erdély Romániában. Bp. 1927. 18. 1.
16. Dr. Sulyok István—dr. Fritz László: Erdélyi Magyar Évkönyv 1918—1929. Juventus kiadás,
Kolozsvár, 1930. 10. 1.
17. A törvényről Al. Vaida—Voivod ezt nyilatkozta a Luptában: „Nálunk a numerus clausus kérdés
meg van oldva, még pedig egy nagyon zseniális módon. Anghelescu miniszter úr egyszerűen elzárja a
zsidó és a kisebbségi tanulók elől az egyetemet, ha véletlenül nem tudják pontosan Creanga születési napjának dátumát, vagy nincsenek tisztában Eminescu és Veronica Micle szerelmi viszonyával." (ld. Szász
i. m. 245. 1.).
18. Működéséről a legjobb összefoglalás Jakabffy Elemér és Páll György A bánsági magyarság húsz
éve Romániában 1918—1938. című munkájában (Studium kiadás, Bp., 1939.).
19. Vita Zsigmond: Kulturális szervezkedésünk egysége = EF, 1933. III. sz. 78. 1.

54

PINTÉR LAJOS

Két költő
NYUGTALANÍTÓ TÖRTÉNELEMÓRA"
LÁSZLÓFFY ALADÁR KÖLTÉSZETÉRŐL

1958-ban készült fényképet nézek. Kántor Lajos—Láng Gusztáv: Romániai magyar irodalom (1944—1970) című kötetében találtam rá. A kép mellett a következő kommentár: a
Forrás nemzedék első bemutatkozása, fiatal szerzők estje Kolozsváron, 1958. január 14-én.
Nézem a fényképet, ismerős arcokat kutatva. Az álló sorban jobbról az utolsó: Szilágyi Domokos. Szilágyi Domokos kamasz arca; számolom, húszéves ekkor, a fejét jobbra billenti,
előre hajtja. Az ülő sorban is ismerős, balról a második: Lászlóffy Aladár. Kezében koccintásra emelt pohár. A „Forrás nemzedék" előtt hosszú asztal, fölpakolva sok szódásüveggel,
közöttük megvillan egy-egy borosüveg is. Ez tehát az indulás. Lászlóffy Aladáré is: kamaszarc; ő huszonegy éves ekkor, kora már férfikor, de arca: az iskolásé. Tehát innen indultak s
így indultak. Jó húsz év alatt pedig a nemzedék tagjai, ki-ki tehetsége szerint, messzire jutottak. Szilágyi Domokos leltára kész, tragikusan lezárult az élete, de költészete teljes és klasszikus értékű. Könyvkiadásunk is sokat tett azért, hogy az ő költészete, Szilágyi Domokosé, ebben a teljességében valamennyiünk előtt ismertté válhasson. A Kriterion Kiadó 1978-ban megjelentette Kényszerleszállás címen összegyűjtött verseit, a Magvető Könyvkiadó pedig 1979ben válogatott verseit és műfordításait. S a többiek? Az általuk elvégzett munka sem akármilyen. Gondoljunk Páskándi Géza munkásságára; gondoljunk Hervay Gizellára, akiről azt külön is elmondhatom: az utolsó éveiben egyike volt a legmagasabb, legegyenletesebb színvonalon publikáló költőinknek, az ő versei körül hónapról hónapra izzott, felforrósodott a levegő.
S nem utolsósorban: gondoljunk Lászlóffy Aladárra, akiről most külön is rövid számvetést
készíthetünk abból a Magvető Kiadó által teremtett ünnepi alkalomból, hogy válogatott versei
megjelentek.
A hatvanas évek közepéről valók az első versek, ha most olvassuk ezeket, alig hisszük:
ezek a lázadás versei voltak. Rímek, kötött ritmus nélkül áradó sorai talán már nem hökkentenek meg bennünket, pedig lázadó harcban születtek. A vers formai és tartalmi szabadságáért
harcoltak születésük pillanatában. Hogy „szabadversek", e tény mögé oda kell gondolnunk:
pár évvel korábban az irodalmi sematizmus, gondolati dogmatizmus tetőpontján még milyen
szabályosan kattogott a vers; gondoljunk a rigmusokra, melyek napi és helyi érdekűek és értékűek voltak. Ennek az időszaknak, ennek a módszernek fordít hátat, legalábbis a válogatott
versek indításának pillanatában, Lászlóffy Aladár.
Módszere nem volt különösképp hangoskodó, formai tekintetben, utaltunk már rá, a lejáratott rigmusok helyébe a szabadvers szabadságát álmodta, a lejáratott művészeti és filozófiai izmusok, irányok helyett az avantgardizmust hitte ekkor üdvözítőnek. De kötődése nem
volt tételes, nem volt hivalkodó, tíz évnek kellett eltelnie, hogy 1974-ben megjelent kötetében
megvallja kamaszkori szerelmét az „avantgarde úristennek". De ez a vers már: nemcsak a vallomásról, hanem a változásról is híradás. Módszeréhez tartozott az is a versek üzenetét tekintve immár, hogy a napi elvárások és érdekeltségek tagadásaként a mindenséghez fellebbezett.
Nem mondja ki Lászlóffy Aladár, mégis tudhatjuk, hogy József Attila verse és versbéli gondolata bátorít ekkor, hirdetvén: „A mindenséggel mérd magad!" Hogy Lászlóffy Aladár ko55

rábbi versei olyan hangosak a mindenség, a kozmosz, a végtelenség, az univerzum dicséretétől, ez a József Attila-i indíttatás a magyarázata. Annak a József Attila-i szemléletnek és
szempontnak az érvényesítésére törekszik Lászlóffy, amely a simulékony, a naponta más elvek és eszmék helyett azt hirdette: „Én úgy vagyok, hogy már százezer éve / nézem, amit meglátok hirtelen." S annak a József Attila-i szemléletnek és szempontnak érvényesítésére törekszik, amely azt hirdette: „Én túllépek e mai kocsmán". S úgy folytatta parancsolón:
„A mindenséggel mérd magad!"
A parancs ezen pontjáról indul Lászlóffy. József Attila újabb, nagy fölfedezésének és értelmezésének időszaka ez különben is költészetünkben, az erdélyi költészetben is. 1963-ban jelenik meg az Irodalmi Könyvkiadónál Bukarestben József Attila verseinek hangsúlyos kiadása, annak előszavában az előszót író, a vállalkozást gondozó Méliusz József például nem ígér,
s nem kér kevesebbet: „Ady megvédte Petőfit, József Attila megvédte Adyt — József Attilát
egész újfajta népe védi."
A városlakó költő ekkor: verseiben univerzumlakó. Válogatott versei alapján először
ilyennek látjuk Lászlóffy Aladárt. Költészete azonban az évek során változik, alakul. Rájön,
hogy jéghideg ez az űr, és embertelen, helyesebben: embernélküli. Emberszerető és emberkereső költő számára túlontúl üres. S a városlakó, univerzumlakó Lászlóffy ekkor lesz: tájlakó,
társadalom- és történelemlakó. A hatvanas évek végén írott versei már ilyennek mutatják, s
ilyennek a legújabbak is. Ennek a föismerésnek lehet dokumentuma a Kiáltás című vers:
Az űrhajók a semmibe suhannak.
Csodálatos hívsága volna annak,
hogy életem feloldódjék a térbe,
mikor egy buta gót városba fér be.
De nem történik ilyen csoda mégse.
A föld, aki csontom visszakérte,
vak-tehénszáját újra és újra tárva
kis értéktöbbletét, a szót is várja.
Erre, a váltás időszakára esik Lászlóffy több verses győzelme. Megírja talán első, igazán
nagynak mondott versét, A rotterdami bírák ciműt; 1967-es kötetében jelent meg, s a vers
azóta egyetlen fontos antológiából sem hiányzik, a Hét évszázad magyar verseiben is képviseli
költőjét. Egyik tipikus versmodelljét is megtalálja ekkor. A versben megidézett Erazmus kertjében ülve végignézi, ahogy a rotterdami bírák ítéletére a hóhér „valami múló, helyi érdekű
vétségért" férfiakat kísér a vesztőhelyre. Erazmus s a költő az ítélettel szembefordulva ezt törvénykezi végül:
A humanizmus nem a kivégzésnemek
technikai tökéletesítésében működik tovább,
hanem a meghagyott fejekben.
Érezzük, hogy a fölidézett korból és helyzetből kilendül ez a vers, jellemezni kíván minden korszakot, mely a törvényesség elvét megsérti, jellemezni minden történelmi erőt, amely a
humanizmus, a törvényesség elvét védi. A versek közvetlen korrajza és „élet"-rajza mögött
Lászlóffynál általában több réteg a rejtett tartam és rejtekező üzenet. A történelemben, a kultúra történetében a legfényesebb példák, legnagyobb elődök után kutat, Erazmust idézi, Luthert és Servetet, Kantra utal és Rousseau-ra és karnyújtásnyira: Körösi Csorna Sándor példájára, Apáczaira, a Bolyaiakra. De versei sorra: nem szoborteremtőek, hanem példateremtőek
és példát elemzőek, végső soron: történelmi, kultúrtörténeti és filozófiai utalásokkal átjárt allegóriák. Lászlóffynak ez a verstípusa kiemelt szerepet kapott az életpálya eddigi alakulása so56

rán. Ebbe a típusba sorolhatók jelentősebb versei. De ugyanakkor elmondhatjuk, Lászlóffy
költészete egészében is: allegorikus. Olykor eltérőnek, olykor azonosnak tudott jelenségek,
korok és értékek közötti „áttünések" alkotják költészetének egyik főbb „eszközét", módszerét.
Ha elmondtuk és elmondhatjuk, hogy Lászlóffy indulásakor az avantgarde szabadvers
formáját keresi és vállalja programosan is, és elmondhatjuk, hogy a teljesen kötött, klasszikusan rímelő, ritmizáló versformától mindvégig idegen marad, ugyanakkor elmondhatjuk azt is:
a szabadversen belül költőnk öntörvényű formát teremtett. Az első időkben túlságosan szétáradó, s prózába tévedő verset rendszabályozta: belső rímeket, összecsengéseket csempészett
vissza, a gondolatok ritmusán túl szabályos versritmusokat választatott, majd tört meg a szemünk láttán — de ezek a megtört ritmusú sorok: vigyázat, sosem ritmustalanok. S mert az allegorikus beszédben legfőbb segítője lehetett, fölvállalta s előrehaladva egyre módszeresebben
használta: a költői képet. Képalkotásának mesterműve például a Rigó az erdőben című vers,
pár sorát idézzük:
Sétál a sárga
füvön, zöld ösvényen a
feketerigó, lecsukott szárnya:
az én hátratett kezem,
sétál, nyugalma példás,
amint a mai nap felett
töpreng. Szeretem ezeket a
borús reggeleket, mint egy
rigó, akinek sok átgondolnivalója van. Lassan telik
a délelőtt, rigónyomok
a papíron.
Egy eszköztelennek tetsző költészet, alakulása során így találta meg tartamait és eszközeit. Az „egyre kutyábbul küzdök a ritmusomért" kezdetű vers gondolatsorát idézve, így találta meg a költő az „önmagára építkezés" szabályait, az önmaga alkatának és feladatának
legjobban megfelelő vers szabályait, ahogy nevezi: „a teljes biztonság ritmusát". Azóta is,
legjobb versei szerint'ez jellemzi Lászlóffy Aladár verseit: öntörvényűek, „önmagára építkezők" és a kifejezés biztonságával, a teljes biztonság ritmusa szerint beszélők.
Ennek a formának, „kötött szabadversnek" egyik első csúcsa a Férfiak című vers (s az
életművön belül rokona, s hasonlóan csúcs: az Ige, a Nyugtalanító történelemóra, az Élet, Az
olvasó Apáczai — csak néhányat említve). Hadd mondjak el annyit vallomásosan, a Férfiak:
egyik legkedvesebb versem, a költészetben is, a közgondolkodásban is alapszöveg. S hadd
mondjam el azt is, amióta az erdélyi előadóművész Illyés Kinga előadásában hallottam, ha olvasom, ha idemásolom a verset, az ő hangját is hallom egyben:
FÉRFIAK

Hányan rohadtak el húsz és harminc között.
E kor a férfit vagy szemetet érleli bennünk.
Nemcsak a gyávák úszták meg szárazon,
s nemcsak a hősök tettek valami emlékezeteset.
Húsz és harminc között hányan rohadtak el.
Jobban kell utálnom őket, mint a múlt századot.
Kiszállok menet közben a kortársi liftből,
velük egyazon üvegből ne töltsenek nekem levegőt.
57

Ezek a fiúk sem bácsinak indultak, aki más fiút
fejet csóválva korhol, s nem izének, aki lapulva
vet ágyat egy kitüntetés
összkomfortos
bársony dobozában, de hát
sokan rohadnak el húsz és harminc között,
mert esős a nyár, mert száraz a nyár,
mert könnyű az élet, mert nehéz az élet,
mert nem jön ki nekik, mert kijön nekik,
mert egy leckét sosem felejtenek el,
mert másvalamit tökéletesen elfeledtek,
mert sokan rohadnak el húsz és harminc között.
Ha beszéltünk a kozmoszlakó Lászlóffyról, és a történelemlakóról, az allegóriateremtőről, ha külön szóltunk arról, aki megteremtett, kivívott magának egy kötött szabadversformát, s azt biztonsággal beszéli, akkor kell beszélnünk még egy „másik" Lászlóffyról is: a
könyvtárlakóról. Vörsömarty óta nincs költőnk talán, aki olyan rögeszmésen és jelképteremtően szólni kíván a könytárról, mint épp ő. Könyvtárverseit e válogatott versek kötetből még
külön is ki lehetne s ki is kellene válogatni: az ismét egy rangos kötet. Lászlóffyt nem mondanám a szimbolizmuson iskolázott költőnek általában, ebben a versvonulatában viszont: igen.
A könyvtár ugyanis nála mindvégig jelképe, ne gondoljon senki könyvtárak megéneklésére, ez
a jelkép nagyon sokrétű: jelenti általában a könyv dicséretét, a nyomtatott, megőrizhető üzenet dicséretét; jelenti a könyvnyomtatás mint technika dicséretét; jelenti a kultúra értékeinek
dicséretét, minden, amit az ember létrehozott: ott a könyvekben, jelenti a könyvtár dicséretét:
mely arra hivatott, hogy könyveinket, könyveink által is múltunkat, történelmünket, nyelvünket, közösségünket megőrizze. A könyvtár jelenti azt a szemlélet- és gondolkodásmódot, mely
szerint könyvtárnyi örökségünk fölvállalói és továbbadói, tovább-„írói" vagyunk: minden jelen fölismerés eddig fölhalmozott múltbeli tapasztalatokra és tudásanyagra épül és a jövő felé
mutat.
Hervay Gizellának van egy írása, Szilágyi Domokos kényszerleszállásai a címe; látszólag
verselemzések sora, valójában: az utóbbi idők egyik legjelentősebb esszéje. Ebben az esszében
írja Hervay Gizella: „A kolozsvári Bolyai Egyetemen Szabédi László nagy kísérlete folyt: költészetéből és logikából katedrálisokat építeni a szemünk előtt, a pillanat ihletében... Mielőtt a
Bolyai Égyetemből Babes-Bolyai Egyetem lett, mint a Bolyai Egyetem rektora, az utolsó doktorrá avatáskor tartott beszédében így búcsúzott: »Mi elmegyünk, de a kövek beszélnek.«"
Azért idézem ezt a gondolatsort, mert szeretnék rámutatni, egyik kulcsmondata ez a Szabédivallomás költőnk, Lászlóffy Aladár költészetének, szemléletének; mottója: elmegyünk, de a
kövek, s hozzátehetjük, a könyvek beszélnek.
Kifogyhatatlan a leleménye, amikor a könyvtárról ír. Az alexandriai könyvtár égése című
versében, egyik nagy versében írja: „Itt mindent meg kellett volna őrizni, hátha valaha valakik olvasni s érteni fogják!" Janus Pannonius emlékét ekképpen idézi: „A húszéves költők /
szívéből annyi hegy, könyvtár, / annyi híd és zúgó folyó / annyi csatatér képe / kívánkozik a
költeménybe." Az És tapsolt az ideges ipszilon című vers alcímében is hirdeti: „Könyvtárat
gyűjtök". S a versben „holt halhatatlanoknak" nevezi a könyveket, „nosza megőrzöm, hogy
a világ megszerzése itt se szenvedjen mulasztást". A Tél című vers azt hirdeti: „Sokezer kötetes könyvtár az igazság." A nagy fordulat című vers paradoxona szerint: „A könyvtárak szótlanul olvasták át a szemeket." A Kertből című vers szerint a könyv: megállítható beszéd. Az
olvasó Apáczai metaforája pedig hirdeti, a könyv: „átlapozott világ".
A köveket és könyvtárakat beszéltető Lászlóffy egyik legszebb, hasonló tárgyú verse még
nem szerepel a válogatott versek kötetben, későbbi. Hadd idézzem ide mégis, hiszen, véleményem szerint nemcsak a könyvtárversek csúcsa ez, hanem költészetének egyik csúcsa is; olyan
vers, melyben költészetének talán minden fontos jellemzője egységbe foglaltatik:
58

EMLÉKTÁBLA A NEMLÉTEZŐ HÁZON

Mikor ezek a fák komolyan besötétednek.
Csak egy bármilyen udvarra ablakot nyitni és
hallgatni az esőt. Sistereg a föld s az
ég fekete találkozása.
A háttérben Kis Miklós mester ipar-előtti kísértetgépei
dübörögnek, az egész történelem gépháza ez, hogyha volna
már legalább ilyen fülsiketítő a zaj: valamennyi A és G és N
itt dong együtt, még bibliává nem osztva s újra kiszabadulva
a bibliából.
Itt, a mindenség örökfehér, vagyis öröksötétkék lapja
előtt kérdem:
a papír egyik fele régi könyvlap, a másik már
tele van írva. Te hova fogsz írni?
Végigfut tekintetem a könyvespolcokon, ismeretlen
könyvek címén akad meg, melyek csak távoli rokonságban
vannak manapság az eszmélettel, és azt gondolom, hogy
inkább bármitől szakadhatok el, mint a könyvtáramtól, '
inkább bármitől, mint a temetőimtől, inkább bármitől,
mint önmagamtól.
A lélek, amiben már test vagyok —
a papír élére fog írni Kolozsvár nyomdáinak.
Itt lenni: — ez a halál előtt megtalált megoldás,
ez a hazám.
A Lászlóffy-vers minden összetevője benne a versben. Láthatjuk a kozmoszlakót, aki a
József Attila-i „A mindenséggel mérd magad!" költői ars poeticájára hivatkozott már költői
pályája elején is. Erre l a József Attila-i „parancsra" csak a parancsoló mondat kulcsszavával
utal Lászlóffy: mindenség. Az eredeti József Attila-szövegtől messzire eltávolítja, hiszen át is
formálja, egy metaforalánc rendszerébe illeszti: az író a mindenség örökfehér papírlapja előtt
áll. Épp ilyen tartózkodó egy másik, József Attilára történő utalás is. A vers vége József Attila
Elégia című versének zárómondatait rejti, ezeket: „Igazán / csak itt mosolyoghatsz, itt sírhatsz. / Magaddal is csak itt bírhatsz, / óh lélek!Ez a hazám.." Tótfalusi Kis Miklós könyvnyomdáját így jellemzi a vers: „az egész történelem gépháza ez". Idéztünk rá példákat („a
könyv átlapozott világ"), hogy Lászlóffy Aladár a könyvet, könyvtárat gyakran használja a
teljes emberi kultúra (másutt Európa) szinonimájaként. A könyv azonosítása a történelemmel, történelmünkkel az alapja ennek az összevetésnek, ennek a metaforának, amely a könyvnyomdát „a történelem gépházának" mondja. Ez eddig Lászlóffy Aladár, öntörvényűén; a
József Attila-i utalás, most is az Elégiából, mégis bennefoglaltatik, József Attila a gyárról
mondja el mindezt: „Az egész emberi világ itt készül." A Lászlóffy-vers más sorai is („inkább
bármitől szakadhatok el, mint temetőimtől, inkább bármitől, mint önmagamtól") megfogalmazódnak már az Elégiában: „A világ nehéz nyomait követve / önnönmagadra, eredetedre /
tekints alá itt!"
Nagyon tudatosan megformált megfelelések ezek, költőnk József Attilához való hűségének szemérmes, rejtőzködő dokumentumai. De megtalálható ebben a versben a történelemlakó költő látásmódja is, a „mindenség" mellett maga a „történelem" is kulcsszó a versben.
A történelemről szóló költő kedves és sikeres verstípusa, jeleztük már, az elődök példáját idéző és elemző allegorikus vers. Ez se más. Első rétegében Tótfalusi Kis Miklós emléke előtt tisztelgő vers, ebben az értelmezésében is teljesen zárt és következetes. De ez a vers mégis más,
mondottuk, allegorikus, az allegória törvénykezése szerint rejti a másik arcát, más üzeneteit;
59

rejti a mai költő elégikus számvetését munkájáról, azonosságkereséséről, történelmi vállalásáról. A vers, formáját tekintve is az, amit a rokon versek számbavételekor úgy neveztünk: kötött szabadvers; költői képekkel, belső rímekkel, ritmusokkal építkező versbeszéd.
S itt érkeztünk el újabb összetevőjéhez, melyet így jellemezhetünk: Lászlóffy Aladár, a
könyvtárlakó. Hisz ennek a versnek a könyvről írott Lászlóffy-verseknek is legelső sorában a
helye. Könyvvers, könyvtárvers. Nemcsak a könyvtárnak, könyvnek, nem is a szavaknak, hanem a betűnek is magasztalása: valamennyi A-nak, G-nek és N-nek. Az alexandriai könyvtár
égése című vers megoldásával rokon ez a betűidézés és magasztalás: abban a műben Lászlóffy
nagybetűvel végigírja az ABC-t. Az És tapsolt az ideges ipszilon cimű versben is megteszi ezt,
végigsorolja betűinket, verset ír az Y-hoz, szerelmes vallomást a nyelvhez, betűinkre mint
ősállatok csontvázára tekint („A... B... őseink nagy kezdőbetűket ástak el a földben").
Idéztük, mennyiféle metaforát teremt a könyv kapcsán, a könyvnek, könyvtárnak
mennyi parttalan szinonimáját keresi. Ezt a sort most elemzett versében is folytatja, nagyon
rejtett azonosságot jelezve, s nagyon fontosat, hirdetvén, a könyv: eszmélet. („Tekintetem ismeretlen könyvek címén akad meg, melyek csak távoli rokonságban vannak manapság az eszmélettel. ") Ez a versben elrejtett azonosság, a könyv: eszmélet, költőnk vallomástétele szerint
manapság megszűnőben van; szemérmes mód az is, ahogyan ez a mondat meglétének szükségességét hirdeti.
S még mindig nem beszéltünk a vers legszebb, legemlékezetesebb képéről, gondolatsoráról: „a papír élére írj" parancsáról. Lászlóffy könyvtárversei mindenkor azt a felismerést hirdetik : könyvtárnyi örökségünk őrzői, továbbadói vagyunk. Nagyon képletes megfogalmazást
nyer itt, képi megfogalmazást ez az elvont tétel, jelezvén, a költő olyan papírlap előtt áll,
melynek „egyik fele régi könyvlap, a másik már tele van írva. Te hova fogsz írni?" Jelképes a
kérdés, jelképes, sőt látomásos a válasz: „a papir élére".
Hogy ennél a versnél hosszabban elidőztem, jelentheti: fontos versről van szó, költészetünk egészének szempontjai szerint is nagy versről. S hogy nincs benne még abban a kötetben,
a válogatott versek kötetében, melyet én bemutatni igyekeztem? Jó dolog ez is, jelzi, hogy
nem lezárt még ez a költészet, épp ellenkezőleg: az újabb versekkel emelkedő, továbbépülő.
Az 1958-ban készült fényképet nézgetem, fiatal költőkről; az ülő sorban balról a második
Lászlóffy Aladár. Kezében koccintásra emelt pohár. Most, vagy huszonöt év elteltével jött el
az alkalom, hogy a poharat emelő kézre a magam poharát ráköszöntsem: egészségére. Kívánom, továbbra is — hisz máshol nincs hely, hisz másképp nem is méltó a feladat: írjon a papir
élére.

„DIDERGŐ LIMLOMOK"
TOLNAI OTTÓ VERSEIRŐL

Tolnai Ottó újvidéki költőnek a Magvető Könyvkiadónál megjelent válogatott verseit olvasom végig: átlapozom, fejezetekre bontom, bele-belelendülök, két-három nap alatt a kötet
végére érek. Nem éltem behunyt szemmel, betapasztott füllel eddig sem, húsz éven keresztül;
amióta Tolnai Ottó köteteket ad ki, újra és újra igazolja, jelentős költő: irodalmunk egésze
szempontjából az. Örülnék, ha sokan kiáltanák e kötet olvastán: heuréka. Éh nem kiáltom.
Magamnak, összegzésül csak annyit mondhatok, lámcsak, e költőnek nemcsak versei
vannak, verssorainak nem ledőlő építményei, huzatos termei, sehová nyíló ajtói, ablakai.
E költőnek — válogatott versei dicséretére — nemcsak versei vannak, hanem költészete van,
összetéveszthetetlen világa, világképe, saját és sajátos verszenéje.
Egyik verse alatt az árulkodó évszám: 1963. Egyik korai, jelentős írása ez, a Doreen.
Ezért számíthatom, innen számíthatom, hogy húsz év óta útban van hozzánk, „olvasóihoz".
60

Ezt mondani: útban lét, ezt mondani: költészete van, mindkettő megtévesztő lehet, mindkettő magyarázatra szorul. Tolnai Ottó ugyanis modern költő, ha akarom, egy új modernség
programos költője, ha akarom, neoavantgard költő, tehát idegenek tőle e meghatározások.
Tagadja ugyanis, hogy a költészetnek közvetlen célja lehetne, közvetlen üzenete. Pilinszky
fejti ki azt egyik prózai Írásában, hogy „útban hozzánk" a postás van. A költő ha jár, a gyerek
szemléletével ha megszólítja a világ tárgyait, s a tárgyak ha visszaszólitják, a költő ha jár, útja
céltalan: sétál. A költői szerepnek ilyen értelmezése illik Tolnaira is.
Költészete van, mondottuk. Ha igen: a szavak gáttalan áradására gondolhatunk, báltermekre és színháztermekre, hol minden csupa dísz, csupa önfeledtség, s hol miénk a főszerep.
Hol a versben metaforák gyúlnak és szikráznak, mint a csillagszórók. Hol együtt minden, mi
volt s lesz: történelem és távlatos jövő: bevérzett üvegcserép és csillagok között elúszó csónak.
Nem, nem, Tolnai azt mondja, a vers: vasreszelék. Ha vágtunk fémet fűrésszel, ha ott a fülünkben a fűrészfogak futása, sikoltása, ismerhetjük e versvilágot, ha a lehulló törmelék, vasreszelék megszúrta ujjunk, ismerhetjük. Ez a világ — épp ellenkezőleg —: dísztelen, eszköztelen, nem embertelen, de személytelen.
Ha beszélünk is róla, idézőjelbe kerül lassan a „költészet". Bartóki lett nemcsak a zene,
hanem a vers is mint zene. Illyés versével fogalmazva: hangzavar. Hangzavar valakinek, valakinek vigasz. Ebben a gondolatsorban, ebben a motívumsorban nyer jelentést játéknak tetsző, ellenőrizhetetlen groteszk ötletnek tetsző záró sora a Nullás liszt című versből: „a lemezhibából kellene kiindulnunk liszt ferenc".
A modernség, új költészet, új tárgyiasság máig, Pilinszkyig, Tolnai Ottóig érvényes megfogalmazását József Attilánál találtam meg legpontosabban. Megfáradt ember című versében
írja:
„Egymás mellett fekszünk: a folyó meg én...
harmattá vált bennem a gond és teher;
se férfi, se gyerek, se magyar, se testvér,
csak megfáradt ember, aki itt hever."
A folyónak és az embernek a nem fölé-alá-rendeltsége, hanem mellérendeltségi viszonya,
ez idézi azt a tárgyias, romantikamentes, költői szerepmentes világot, nagy vállalásoktól,
gondtól, terhektől mentes világot, amely oly jellemző lesz napjaink költői világlátására. A determináltságáról megfeledkező (valóban „megfáradt", ahogy József Attila mondja, tehát kifáradt, kiábrándult ember vagy a menekülő ember, aki szabadulna a függőségek szorításából
vagy — vagy! — a mámorosan önfeledt ember), a kötelmeiről megfeledkező ember válik jellegzetes művészi típussá. A József Attila-i vers se, se, se, se négyszeres ismétlése kiáltja világgá
óhaját. Ha laboratóriumnak tekintjük a költészetet — Németh László például annak kívánta
látni —, akkor ebben a laboratóriumban, a „harmattá vált bennem a gond és teher" laboratóriumában dolgozik, „vegyészkedik" Tolnai Ottó is. Az új művészetben a (jelképesen) léghajóján emelkedő ember dobálja ki egyre nehezékeit, homokzsákjait. Hogy harmattá válhasson,
harmatkönnyűvé. Ebben a laboratóriumban a kísérlet tárgya maga az ember, maga az újjáértelmezett költői szerep. Az önállósodott, öncélúsodott emberi szerep. Melyről úgy tudni, harmatkönnyű. S melyről Pilinszky pótlólag elmondja: ebben az állapotban is, mégis, kísértenek
a didergő limlomok. Tolnai Ottó világában vagyunk, minden verse ezekből épül: a kidobhatatlan homokzsákokból, a didergő limlomokból.
A „se, se, se" modellje igyekszik kiterjeszteni hatalmát a nyelvre is. Nem üzenet a nyelv,
nem üzen a nyelv, hanem önmagába fordul, önmagára figyel; törekszik eszköztelen lenni, szikár lenni, nagybetűk harsogása nélkül meglenni, pontok, vesszők nélkül maradni. A vers nem
közlés, hanem öncél, parancsa így szól: igyekezz az írást megállítani egy narcisztikusan önállósított szinten. Homokzsáktól: megszabadulni a közlés, az üzenet terhétől, ez a szándék, a
persze, mindig csak szándék, a megvalósíthatatlan: Weöresnél, a példaadóknál: Poundnál,
61

Michaux-nál, s magánál Tolnainál. A nyelv önmagára kíván maradni, a nyelv is önmaga szépségére — dallamára, zenéjére, képteremtő erejére, játékaira — kíván rápillantani. Vagy mint
Tolnainál: eszköztelenségére, dísztelenségére, egyszerűségére, ebbéli szépségére. Tolnai erről
tesz hitet a Legyek karfiol versciklus egyik mondatával: tőmondat voltunk a világról.
Megvan ennek: az újraértelmezett költői szerepnek, az újraértelmezett nyelvhasználatnak, költői nyelvteremtésnek az ideája, alapelve is költőnknél. Nem tudni, a költői szándék
legmélyebb, legmaradandóbb vagy felszíni rétege ez? Talán mindegy is; a legfontosabb, hogy
az alkotói szándék sokoldalúságát, sokrétűségét, de egyértelműségét segít megvilágítani. Interjúban mondotta Tolnai: „Új, szocialista társadalmunkban nyílt kérdés még mindig: hányadán állunk a költővel. Dolgozzon-e a költő mást is; vagy csak verset írjon? Én azt mondom, amíg fiatal politikusaink nyakig ülnek a bőrfotelokban, és nem mennek bányába dolgozni, addig a költő is maradjon meg költőnek."
Körbejártuk ezt a laboratóriumot, a „se, se, se"-világ vegykonyháját, utóbbi idézetünkben még az egyik robbanékony tégelyecskéről is: a politikáról is levettük a fedőt. Láthattuk,
hogy miként fejlődik, változik maga a költészet: csapódva szélsőségeinek partjai között. Megállapíthattuk titkon, hogy az egyik szélsőség: a vátesztudat, a biedermeier, a túlfűtött személyesség, az eszmeiség kultusza hogyan jelölte ki egy másik kultusz határvonalait: tárgyiasságát, esztétizálását. S rájöhettünk arra is — talán-tán —, a művészet sosem e sarkpontoknál
születik, válik leginkább jelentőssé, hanem egymás felé visszaindulva, szintézist keresve egyik
helyütt, önmaga korrekcióit végezve le teremtő módon máshol.
' Ebben az értelemben: Tolnai költészete is bartóki módozatú, szintéziskereső költészet, és
önkorrekciós költészet.
Nem eszköztelen, hiszen roppantul kifinomult, kimunkált montázstechnika rejlik a versekben. Nem csupán szó, szó, szó, hiszen Tolnai és a nemzedéke igenis nem maradt meg csak
költőnek, elvégzett minden feladatot, amely a nemzetiségi lét mindennapjaiban ráhárult:
folyóirat-szervezés, könyvkiadás, színházteremtés napi gondjait. Nem „harmattá vált" költészet, hiszen végül is fölvállalja és nagy bravúrral — igazi modernséggel — röpteti, röpteti a
provinciát, azt a provinciát, melyet provincializmustól való féltükben és féltünkben szokás
legelőször elejteni.
Fiatal költőként írta Bábel tornya című versében:
Első jelentősebb diverzáns akciónk
közvetlenül kaktuszkorszakunk
előtt
Bábel tornyának ledöntése volt
Csak az első téglát nehéz kirántani
kis szédülés előzi meg
és aztán futni futni
hogy újra ne építtessék velünk
Igazi remeklés e vers, jellemző dísztelenséggel, a hangulatkeltő, a különös szavak, fogalmak iránti rajongással (diverzáns akciónk), egyénített időszámítással (kaktuszkorszakunk), és
gondolati írással: az alkotás és rombolás kérdésének — ha akarom terrorizmusokra utaló —
érintésével. Annak érzékeltetésével azonban, hogy nem kövek, tornyok emeléséről és döntéséről van itt szó. H,anem az emberi gondolkodás természetéről, hogy analizálunk és szintetizálunk, elemekre bontunk és egységbe foglalunk. És annak — ki nem mondott — tudatával,
hogy futhat, futhat, a ledöntött tornyot úgyis ő építi újra.
Tolnai Ottó bevallottan modernista költő. Mondhatni: modernség, új avantgard, új és új
kísérletek. Én mondom: ismét és ismét a József Attila-i megfáradt ember ábrázolása. Vagy
pontosabb lenne azt mondani: egy új emberség ábrázolása; törekvés az áthasonultságra, törekvés az egyetemességre. A „se, se, se" modellje nem azt hangsúlyozza az emberben, ami el62

választja, elkülöníti, megkülönbözteti. Hanem azt mutatja, ami benne azonos, ami a másikkal összeköti. Ami helyzetében és jellegében általános és egyetemes. Számomra az avantgard
ilyen kiáltás — segélykiáltás —: kiáltás az egyetemességért. Nem tartom rendkívülinek és furcsállni valónak, hogy az „avantgard" törekvések új és korábban nem tapasztalt hangsúlyt
kapnak. Mikor lenne létünket meghatározó módon fontosabb ez a modernség! Azt keresni,
azokat a jegyeket, amelyek az emberiség közösségéhez kapcsolódnak, nem pedig azokat, amelyek — egyént, nemzetiséget, nemzetet — elszigetelnek.
Azt mondod: esztétizáló modernség, azt mondom: áthasonultságra törekvés. Azt mondod : Kassák. Mondom: és József Attila. Mondod: Weöres. Mondom: és Pilinszky. Azt mondod: Tandori. Mondom: és Szilágyi Domokos, és Tolnai Ottó.
Ettől a felismeréstől Tolnai lehetne csupán csak cirkuszi erőművész, aki papírmasé súlyokat emelget. A vállalkozás költője attól, s végső soron: költő attól, hogy olyan erőpróbát tesz,
amelyben alul is maradhatna. Korrekciós próba ez is: az emberben nemcsak az egyetemest
meri megmutatni, hanem megmutatja azt is, ami — bátortalanul mondom ki — provinciális.
Legyen provinciád, vállald, emeld meg, nem az a provincializmus — bátorít Németh László.
Nem vállalnád: az lenne épp, az a metropolizmus, a kozmikus provincializmus.
Ebből a nézőpontból — ezen erőpróba nézőpontjából — kell rátekinteni válogatott versei
címére is: Vidéki Orfeusz.
Rossz kötetcím? Jó cím? Biztosan rossz azok szerint, akik erre vidékiességet értenek.
Ők, akik az irodalomra és a szellem életére úgy tekintenek, mint egy térképre: centrum és vidék. Nem is esztéták, hanem elfuserált földrajztanárok.
S jó cím azok szerint, akik tudják, hogy micsoda merészség volt az is, merészség (Weöres
Sándor cselekedte) önmegszólító ódát írni a kispolgárhoz!
Mondtuk: Tolnai eszköztelen költő. Lemond a költészet megannyi eszközéről: rímről,
hasonlatok, jelzők hálóiról, pontokról, vesszőkről; a költő szerintem leghatásosabb fegyverével, a metaforával is igencsak takarosan bánik. Eszköztelen lenne, fegyvertelen? (Nincs sajnálatra méltóbb pedig, nincs fölháborítóbb, mint a költői fegyverletétel!) Nem, nem eszköztelen, nem „fegyvertelen". Verseit a — talán képzőművészettől ellesett — montázstechnika törvényei szerint rendezi. Olvasván verseit, tanulmányozhatom: a montázs a metaforával mily
rokon! Metaforáival a költő ünnepi alkalmat teremt arra, hogy egyszerre több, egymástól távoleső képet sűrítsen össze, fogjon eggyé a tudatban. Sokszor: a kimondhatóval kifejezze a
kimondhatatlant. Tolnai versei: megannyi montázs, „nyelvi kollázs", különböző részletek,
melyeket távoli asszociációk rántanak együvé; különböző részletek — élményrétegek, hírek,
dokumentumok, tézisek — összeillesztése egy művészi és gondolati egésszé. S ez az egész végül
is, más és több, mint a részletek összessége, élesen vághat tudatunkba, mint a metafora; élesen hasíthat, mint a kés.
Szerkeszd csak tovább verseid, építkezz a sokszor lényegtelennek tetsző részletekből, a
sokszor egymástól idegen részekből. Munkálkodj. Pilinszky nekünk is üzeni: „A legelvontabb
igényű művész is: kétkezi munkás. Sokkal inkább rokona az ácsnak, a bányásznak vagy akár
a földművesnek, mint bárki tollforgató hivatalnoknak. A legezoterikusabb költő is könyökig
sáros-tintás munka közben. S bizony nem márvány és nem drágakő után kutat. Jól tudja,
hogy a mindenség modelljét egyedül omlatag anyagból, didergő limlomokból lehet fölrakni,
hogy az meg is maradjon, súlyokból és megannyi esendőségből."
Rendjén van-e, hogy az első összegzéshez érkeztél? Talán rendjén; éveid száma 44, két
kicsi szék.

63

CSEHSZLOVÁKIA
FRIED ISTVÁN

A szlovák—magyar irodalmi kapcsolatok
jellegéhez
1979-ben jelent meg a pozsonyi Slovenské Pohl'ady egyik számában Rudolf Chmel eszmefuttatása „Új kapcsolatok — régi problémák" címmel. A dolgozat a szerzőnek Szondák című tanulmánykötetében ismét olvasható (a kötet 1983-ban került kiadásra, Pozsonyban). Mikor először olvastuk, még folyóiratközlés formájában, azt hittük, hogy vitát robbant ki: a
szlovák—magyar irodalmi kapcsolatok kérdése, különösen, ha Chmelhez hasonlóan, nem
esztétikai, hanem szociológiai szempontból nézzük, mindig bizonyos érzékenységekbe ütközik, mindig vitatott pontokat érint, mindig ellenzésre-helyeslésre talál, de sosem mehetünk el
közömbösen, vállvonogatva mellette. Nem tudunk arról, hogy bárki a szlovák vagy akár a
magyar oldalról reflektált volna Chmelnek több vitatható és adatokkal nemigen alátámasztható tételére (mint ahogy néhány helyes megállapítás sem aratott, nyilvánvalóan ugyanabból
az okból kifolyólag tetszést). S most a kötetet lapozgatva, ismét szemünkbe ötlik ez a közös
gondolkodásra is ösztönözni képes dolgozat, keressük annak szlovák „hátterét": Chmelnek
ama tanulmányait, amelyek e dolgozata kiegészítéséül, azaz a szlovák—magyar irodalmi kapcsolatok kutatásának bizonyítékául szerepelhetnének a könyvben; és nem találjuk. Nem találjuk magyar könyvekhez írott, a szlovák olvasót informáló utószavait, nem értekezését a szlovák és a magyar történelmi regény párhuzamairól és eltéréseiről, nem esszéjét az 1945 utáni
magyar irodalmi gondolkodás fejlődéséről, nem leljük recenzióit magyar szlovakisztikai munkákról. Vajon maga, Chmel is ennyire szkeptikusan ítéli meg a szlovák—magyar irodalmi kapcsolatok alakulását, hogy saját, e tárgyú munkásságát sem értékeli tanulmánykötetbe illőnek?
Érdemes idéznünk Chmel néhány alapvető megállapítását, amelyekre tanulmányát építi.
1. A kultúrpolitikai deklarációk ellenére jó ideje nem kapcsolódnak be új erők a szlovák
hungarológiába, illetve a magyar szlovakisztikába.
2. A múltban jellemző volt a két nép, a két kultúra aszimmetrikus fejlődése, amelynek
eredményeképpen a szlovákok ismerték, fordították a magyar irodalmat, e fordításirodalomból, ismertetésből a „nagyok" is kivették a részüket (Hviezdoslavtól Beniakig, Smrekig), míg
a*szlovák irodalom és kultúra nagyrészt ismeretlen volt a magyarok előtt, legalábbis a magyar
szellemi élet jelesei nem tudtak szlovákul, ennek következtében nem foglalkoztak a szlovák
irodalommal.
3. Nem sikerült megszervezni az egyetemeken a hungarológiai és a szlovakisztikai képzést, azaz megfelelő utánpótlás biztosítását a kutatást tekintve.
4. Chmel igen instruktívnak érzi Rosenbaum egy tételét, amely szerint a szlovák—magyar
viszonylatok elemzéséből nem szabad kihagyni a cseh tényezőt sem.
Látszólag alig vitathatjuk Chmel gondolatait, jóllehet a mennyiségi mutatók nem igazolják szkepszisét. Innen indulhatunk el. A szlovák irodalomnak szinte valamennyi számottevő
műve magyarul is olvasható. Igaz azonban az, hogy a múlt századi, lelkes dilettánsok által ké64

szített fordítások kevéssé lelkesítettek a szlovák irodalom mélyebb megismerésére. Kivételt jelent a népköltészet, ugyanis éppen a Kisfaludy Társaság szorgalmazta a szlovák népköltészet
megismerését, tanulmányozását, 1866-ban kötet jelent meg a szlovák népköltészetből magyar
nyelven. Később Bartók Béla gyűjtő és feldolgozó munkája mellett aligha lehet szó nélkül elmenni. A két világháború között pedig a csehországi és szlovákiai magyar írók bőségesen kivették részüket a szlovák irodalom magyar fordításából. Ezek a fordítások nemcsak szétszórtan, lapokban láttak napvilágot, hanem kötetekben is. így jelent meg számos klasszikus és
modern szlovák mű (például Hviezdoslav és Milo Úrban), illetve immár nem kizárólag szlovákiai magyar írók közreműködésével egy modern szlovák novelláskötet Budapesten, egy pedig
Kassán. Folytatva a sort, 1948 után ismét pusztán a mennyiségi mutatókra hivatkozva: a pozsonyi Madách Könyvkiadó munkájának jelentős része klasszikus és még inkább modern
(„mai", sőt, „legmaibb") szlovák művek kiadása, terjesztése. A budapesti könyvkiadók nem
pusztán udvariasságból vesznek át példányokat, hanem a világirodalmi látókör kiterjesztése
kedvéért. Hviezdoslav fordítói között ott találjuk Weöres Sándort, Rónay Györgyöt, Jankó
Král'-t Végh György tolmácsolta magyarul, de értékelnünk kell Koncsol László, Tőzsér Árpád és mások fordításait is. A Nagyvilág, a Tiszatáj, a Napjaink nem zárkózik el szlovák művek közlésétől, az Irodalmi Szemle pedig kiváltképpen szorgalmazza a közvetítést.
Mennyiségileg minden rendben van itt is, ott is. A fordítások között sok a jó, vannak egészen kiválóak. Annyit azonban elismerhetünk, hogy magyar költőnek nincs olyan szlovák költészetélménye, mint például az Ady-élmény volt E. B. Lukác, Smrek nemzedékének. Erről
azonban nemigen érdemes vitát nyitni, Chmel más műveiben maga értekezik a két irodalom
fejlődésében tapasztalható interferenciáról.
A problémát másutt látjuk. Mégcsak nem is ott, hogy Lukác, Beniak, Smrek hatalmas
fordítói teljesítményei nem visszhangoztak a kellő mértékben, a róluk szóló tanulmányok még
nem értékelték igazán a magyar irodalom hozzájárulását életművük kiteljesítésében. Mindössze furcsának véljük, hogy a Beniak által 1961-ben lefordított Csongor és Tünde, valamint
az 1954-ben megjelent Bánk bán csupán a műkedvelő színjátszók részére sokszorosított formában hozzáférhető.
Inkább abból indulhatunk ki, hogy a magyar irodalom szlovák, a szlovák irodalom magyar fordítása, népszerűsítése vagy néhány elszánt kultúraközvetítő ügye, vagy protokolláris
ügy, a statisztikákban jól hangzik, hogy ennyi és ennyi szlovák, ennyi és ennyi magyar könyv
jelent meg, fordításban. A kulturális egyezmények előírják színházak, operák kölcsönös vendégjátékát, a filmek, művészek cseréjét, nagy könyvtárak cserélnek kiadványokat, munkatársakat. Mindez segíti ugyan a kölcsönös ismerkedést, de jórészt hivatalossá is teszi, megfoszt a
spontán rácsodálkozás örömétől, a mennyiségi mutatók bűvöletében és lapos megelégedettségében tartja azt, amit lelkesedésnek, elhivatottság érzésének kellene magas hőfokra szítania.
S ezzel függ össze a következő kérdés: vajon mi az oka annak, hogy a szlovák hungarológia és
részben a magyar szlovakisztika nem rendelkezik azzal a kutatói gárdával, amellyel rendelkezhetne és amellyel rendelkeznie kellene.
A kérdésre csak alapos felmérés és nem benyomások alapján illene válaszolni. Chmel
tényrögzítése részben valós helyzetre vonatkozik, részben azonban elhallgat valamit. Tudniillik azt, hogy kutatói gárda nem spontán alakul ki, hanem egy mester iskolájában, anyagi és
szellemi elismeréstől övezve, „érdekeltté" téve. A szlovák irodalomtudomány modern kezdeteinél még ott látjuk a hungarológiát; Pavol Bújnák vitatható tételeket fogalmazó monográfiája; (Arany János a szlovák irodalomban) az első, valóban komparatisztikai jellegű szlovák
munka. Legújabb korszakunkban a kiváló tudós, Mikulás Bakos hangsúlyozta a
szlovák—magyar irodalmi kapcsolatok kutatásának jelentőségét. E cél érdekében állította rá
az egyetemen orosz szakot végzett Rudolf Chmelt a magyar irodalom tanulmányozására.
Chmel munkálkodásának gyümölcse: Irodalmak kapcsolatokban című, előbb szlovákul,
majd a Madách Kiadónál magyarul is megjelent tanulmánygyűjteménye. Mióta monográfiája
magyarul megjelent, azóta Chmel kevéssé foglalkozik ezeknek az irodalmi kapcsolatoknak
5 Tiszatáj

65

ápolásával, jóllehet ennek fontosságára Karol Rosenbaum, intézeti igazgató is rámutatott.
Mellette Karol Tomis, és néhány kisebb közleményt tekintve, Augustín Mafovcík adott közre
dolgozatokat ebben a tárgyban. Valójában egyikük sem magyar szakos, a magyar nyelv tudásának mindhárom esetben (Chmel, Tomis, Mafovcík esetében) nem az egyetemi studium az
előzménye. Magyar részről a szlovakisztika nem mondható elhanyagolt tudományágnak.
A már elhunyt Szalatnai Rezső, az impozáns életművet létrehozó (de szlovák részről nem
mindig kellően méltatott!) Sziklay László, pályája első szakaszában Kovács Endre, néhány
fontos dolgozatával Dobossy László, az ebből a névsorból sem kihagyható Angyal Endre, a
fordítóként, publicistaként, szerkesztőként, recenzensként munkálkodó Sándor László, egykét írásával Urhegyi Emília: a névsor önmagában tekintélyt és tiszteletet parancsol. A bibliográfiai felsorolás helyett csak utalásszerűén néhány cím. A szlovák irodalom történetét két szerző is megírta, esszéisztikus-szubjektíven Szalatnai Rezső (néhány túlzását joggal tette szóvá a
szlovák bírálat) és Sziklay László (irodalomtörténetét méltatlan támadás érte Andrej Mraz tollából), Sziklai László az ifjú Hviezdoslavról kismonográfiát írt, két tanulmánykötetet is kiadott főleg a szlovák—magyar irodalmi kapcsolatok köréből. Kovács Endre disszertációt írt
régebben az új szlovák regényről, Angyal Endre pedig terjedelmes tanulmányt közölt a szlovák irodalom két jelentős alakjáról, Ján Kollárról és P. J. Safárikról. Nem folytatjuk, mint
ahogy a Sziklayéknál fiatalabb (de azért már nem olyan ifjú „nemzedék" szlovakisztikai munkásságára sem hivatkozunk. Hiszen ezt Chmeléknek kellene számon tartaniok, mint ahogy mi
tartjuk számon a szlovák hungarológusokat, illetve mindazokat, akik témája a hungarológia
címszava alá sorolható.
S ha ebből azt a következtetést vonjuk le, hogy a magyar kutatás elégedett lehet, tévedünk. Mert Chmel alaptétele módosításokkal igaz: sem a pozsonyi egyetem, sem a megfelelő
budapesti tanszék nem biztosította a megfelelő utánpótlást. Más kérdés, hogy miért? Vajon a
pozsonyi és a budapesti egyetem megfelelő tanszékének egy és ugyanazon „közegellenállást"
kell-e legyőznie? Vajon egy szlovák anyanyelvű egyetemista miért nem választja magának a
magyar szakot? Mert nincs rá lehetősége? S ha nincs, ennek a pozsonyi egyetemi szabályzat az
oka, vagy pedig az ottani magyar tanszék elzárkózása? S milyen perspektívái, milyen ösztönzői vannak az ilyen típusú képzésnek? Vannak-e?
Legalább a kérdés föltevését elvártuk volna Chmeltől, nemcsak az egyébként jogos tényrögzítés volt feladata.
Megfordítva ezek a kérdések másképpen hangzanak. Vajon Magyarországon a szlavisztika miért jelentett sokáig nyelvtudományi szlavisztikát? Vajon a szlovák irodalommal foglalkozó kutató munkájának miért csekélyebb a visszhangja, mint például a russzistáénak vagy a
romanistáénak? Miért nem figyel föl a tágabb szakma a Studia Slavica című igen színvonalas
idegen nyelvű folyóiratunk irodalomtudományi szlavisztikai közleményeire?
De nézhetjük ezt a kérdést más oldalról is, a kutatók tapasztalatcseréjének, a közösen
megrendezett konferenciáknak oldaláról is. Mert Bakos professzor kezdeményezésére, R.
Chmel szervezésében szépen látszottak fejlődni kapcsolataink; 1969-ben Szomolányban értekezletre gyűltek össze a tudományággal foglalkozó kutatók, az élénk, baráti vita a Hagyományok és irodalmi kapcsolatok című kötetben (szlovák nyelven jelent meg) ígértek a később kifejlettnél több eredményt. 1971-ben a magyar kutatók látták vendégül a szlovák kollégákat
Mátrafüreden. A tanácskozás anyaga 1975-ben jelent meg a Helikon című folyóiratban. Itt fejeződik be az értekezletek krónikája, azóta szlovák—magyar irodalomtudományi értekezletre, a nézetek ilyen típusú cseréjére nem került sor. Egy kérdést ez a problémakör is megérdemelt volna.
A kimaradt (kimaradó) lehetőségek, a kezdemények elhalása jellemzik a szlovák—
magyar irodalmi kapcsolatok útját. Még akkor is így van ez, ha a könyvkiadás számadataival
minden rendben van. De nincs minden rendben a kiadott könyvek visszhangjával, az értékrenddel, a másik irodalommal szemben tanúsított magatartással. A könyvkiadást lehet szabályozni, a könyvkiadóknak elő lehet írni: mit adjanak ki és hány példányban. Az olvasói ér66

deklődést csekély mértékben lehet befolyásolni, az igazi kíváncsiságot aligha lehet „hatalmi"
szóval irányítani. S hogy a számadatokon túl viszonylag kevés pozitívumot lehet elmondani a
spontán fejlődő, kölcsönös és őszinte megbecsülésről tanúskodó szlovák—magyar irodalmi
kapcsolatokról, az sok mindennel összefügg, többek között azokkal a lakonikus megállapításokkal is, amelyeket Chmel tett cikkében. S azzal is, hogy senki nem reagált a szlovák irodalmi
lapokban Chmel cikkére. Meg azzal, hogy magyar részről sem szállt senki vitába Chmellel,
vagy akár nem igazolta tételeit. Igaznak érezzük az egyetemi oktatásnak felrótt hibákat, igaznak azt, hogy lassan-lassan kihal a szlovák hungarológia és a magyar szlovakológia (azért nem
gyorsan, mert művelőit megedzette az-élet és tudományszakuk viharos időjárása!), csakhogy
az általunk kiegészítésül felsorolt tényeket is számba kellene vennie az érdekeltek egyelőre (?)
szűk táborának.
Egy dologról még nem beszéltünk. S erről Chmel is csak nagyon óvatosan és inkább a
múltra nézve nyilatkozik. Arról tudniillik, hogy az irodalmi kapcsolatok nem légüres térben
alakulnak vagy nem alakulnak, hogy az érdeklődés csak valami mellett vagy valami ellenében
fejlődik ki vagy nem fejlődik ki, hogy az irodalmi művek kölcsönös cseréje csak része két nép
szellemi termékei általános cseréjének, illetve két ország történelmi érintkezéseinek; hogy a
kulturális egyezményekkel biztosított kapcsolatokat nehezebb az őszinte barátság jegyében
megvalósítani, mint az első pillanatra látszik. Ha nincs meg a jószándék és az elszántság a
kapcsolatok ápolására, akkor kárba vész minden „felül" eltervezett kapcsolattartási módszer.
Ehhez a jószándékhoz és elszántsághoz azonban közös platform kell, bizonyos elvek hasonlósága, nem egyszer kompromisszumra való hajlandóság. S talán erről a bizonyos területeken
nem létező, bár kívánatos közös platformról, a közös múlt felfogásában mutatkozó gyökeres
eltérésekről is érdemes volna egyszer őszinte szót ejteni. Hiszen nem elsősorban a terminológiában, a szóhasználatban mutatkozó különbségekről van szó. Olykor természetesen arról is,
hiszen például a „nemzet", a „nemzeti irodalom", a „nemzetiség" fogalmának egzakt meghatározása más kritériumok alapján történik meg az egyik, illetve a másik tudományban, ennek
következtében a publicisztikus szóhasználat még inkább eltávolítja egymástól ezeket a közös
gondolkodást igénylő fogalmakat. De ennél lényegesebbnek tetszik számunkra, hogy a terminológiai eltéréseket okozó szemléletben, a „hozzáállás"-ban is megmutatkozik a különbség.
S ez a magukat makacsul tartó élőítéletekben, a káros beidegződöttségekben csapódik le.
Nem pusztán egy-egy történelmi esemény vagy folyamat eltérő megítélése jelent problémát
(például teljesen különböző módon értékelik a szlovák és magyar történészek a reformkort
vagy a kiegyezést), ez a tudományos ülésszakokon megvitatást érdemlő kérdés. A szlovák—
magyar történész vegyesbizottság ilyen és ehhez hasonló vitatémákat tűz a napirendjére. De
vajon miért nem jelennek meg kötetbe gyűjtve ezek az előadásokat és viták ? Mondjuk, ahhoz
hasonlóan, ahogy a szerb—magyar történésztanácskozások anyaga (a vitával együtt) kötet
alakban is kiadáshoz jut (Szerbek és magyarok a Duna mentén címmel jelent meg az első kötet, a második jelenleg „szerkesztés alatt" van!). Talán azért szorítkozik a „közlés" a konferenciáról írt beszámolóra és néhány jól fésült előadás közlésére, mert a viták oly véleménykülönbségeket tükröznek, amelyeket nem tanácsos (?) még közzétenni? Vagy nincs kiadói kapacitás e közös kötetek megjelentetésére, sem itt, sem ott? ez utóbbi eset sem lenne tanulság nélküli. S egyáltalában: miért nincs nagyobb publicitása ezeknek a történésztalálkozóknak?
Látszólag elkanyarodtunk az irodalmi kapcsolatoktól, valójában ugyanabban a körben
mozgunk. Ugyanis a történelemszemléletben mutatkozó eltérés erőteljesen hat az irodalmi
kapcsolatokra is. A kelet-közép-európai irodalmakban az írók, a költők, az irodalmi folyóiratok nem egyszer a politikusok, a politika szerepét játszották, a múltban is, a jelenben is, a tör- ténelem, közös történelmünk fordulatait nem egyszer nem történeti szakmunkák, hanem történelmi regények nyomán értékelte, fogadta el a közvélemény, ennek következtében a történelemszemléletnek legfőbb alakítói között tartjuk számon az irodalmat, az írókat. A „dicső
múlt" fölfedezése, a fényesre konstruált nemzeti „őstörténet", a nemzeti fénykor: mind-mind
az irodalom „hozadéka". Ennek a fajta történelemszemléletnek összetevőit, eredetét,
5*

67

funkcióját fel kell tárni, be kell mutatni, szembesíteni kell a történettudomány által kikutatott
valódi tényekkel, de semmi esetre sem gondolhatjuk tovább — egyszerűsítve így mondhatjuk
— a „délibábos", romantikus történelemszemléletet, amely nem egyszer ott kisért a közös
múltat vagy akár a jelent is ábrázolni igyekvő irodalmi művekben.
Mindehhez — nem vitás — megfelelő számú és felkészültségű szakemberre van (volna)
szükség. Olyanra, aki — adott esetben — magyarul is, szlovákul is tud. Elvben léteznek az intézmények, ahol ilyen szakembereket képeznek. Léteznek a folyóiratok is, ahol a szakemberek publikációit elfogadják és közlik. Elvben mindenki helyesli, hogy legyen szakember is,
megfelelő folyóirat, tudományos, szépirodalmi orgánum is. Csakhogy a szakemberek a gyakorlatban ténykednek, amennyiben vannak szakemberek, a hétköznapokban, s naponta találják magukat szembe például azokkal a problémákkal, amelyekről a fentiekben írtunk. Ami
talán a leginkább hiányzik: a légkör, amely lehetővé teszi, hogy a jelenleg munkálkodó és a talán nemsokára színre lépő szakemberek szivesen és ne áldozatvállalásból, jó érzéssel és ne
pusztán kötelességből dolgozzanak saját területükön. Hogy a szlovák—magyar kapcsolatok
kutatóinak jószándékát hasonló jószándék fogadja a másik fél részéről.
Nem elegendő az, hogy deklaráltatott itt is, ott is a kapcsolatok kutatásának fontossága
(itt talán nagyobb hangsúllyal, mint ott!). Nem elegendő az, hogy ünnepi alkalmakkor szép
szavak hangzanak föl, meg néhány hivatkozás mindig ugyanarra a néhány névre.
Az irodalmi kapcsolatok hőfoka, minősége jó mutatója lehet nemzeti közérzetnek is: a
bezárkózás vagy a nyitottság, a sértődékenység vagy az akár jogtalan bírálat elviselésének képessége, a türelmetlenség vagy a higgadtság, a túlérzékenység és a magabiztosság között ingadozhat ennek a közérzetnek a mutatója. Helyes, ha bírálatra és önbirálatra mindig készen állunk ; nem helyes, ha még klasszikusaink szövegeiből is kihúzzuk á sértőnek minősített sorokat. Helyes, ha a kiadók nem zárkóznak el szépirodalmi és történelmi művek közlésétől, de
nem tartjuk helyesnek, hogyha („sértheti a másik fél érzékenységét" jelszóval) erős húzással
kerülnek kiadásra bizonyos művek, vagy egyáltalában nem kerülnek kiadásra. Egyetlen, szándékosan nem szorosabb értelemben vett tárgyunk köréből vesszük példánkat: a magyar olvasóközönség elég nagykorúnak mutatkozott ahhoz, hogy Eminescu Szárnyaszegett géniusz című regényét arcrándulás nélkül olvassa. Igaz, hogy szerkesztői jegyzet magyarázza Eminescu
álláspontját az 1848/49-es eseményekkel kapcsolatban, sértő kitételeit a magyar hadsereg erdélyi harcairól, de még enélkül is világos, hogy a múlt század második fele egyik román véleménye tükröződik az amúgy sem kiváló regényben. Az értekező aztán majd írhat arról, hogy a
romantikus meseregény és az ízléstelenség határát súroló „grand guignol" találkozása nem
eredményezhet remekművet. Viszont éppen nem árt, ha a magyar olvasó tudja: hogyan vélekedett egy nagy román költő a szabadságharcról.
A szlovák—magyar irodalmi kapcsolatok kérdése sosem maradt meg az irodalom határain belül. Mindig több volt; mint irodalom, vagy kevesebb, mint irodalom. Sosem merült ki
műfaji hasonlóságok kommentálásában, esztétikai értékek megvitatásában, és a kapcsolatok
építői mindig éreztek maguk előtt valamit, az irodalmon túlmutató célt, nevezetesen a két nép
kultúrájának közelebb hozását, ezáltal a kölcsönös megismerés elősegítését, a népek igazi békéjének megteremtését, az előítéletek szétfoszlatását. A feladat nem lett kevesebb azáltal,
hogy a „hivatalos" keretek adottnak látszanak. Talán éppen ellenkezőleg. Hiszen csak a tág
keretek adottak, ezeket a kereteket az íróknak, a művészeknek, a „kultúrpolitikának", a kutatóknak kell értelmes és értékes tartalommal megtöltenie. Rudolf Chmel cikke helyzetfelmérésre készült, hiányosságaival együtt megfontolást, továbbgondolást érdemel. Hogy 1979-es
kérdésfeltevéseit 1984-ben is vitaalapnak tekintjük, nem válik sem a kutatók, sem a kapcsolatokat jól-rosszul művelők dicsőségére. De azok dicsőségére sem, akik talán jobban ösztönözhetnék a kutatást, a — E. B. Lukáö szóhasználatával élve — szellemi termékek cseréjét. Jobban ösztönözhetnék azáltal, hogy vonzóbbá tennék a kutatást, a kutatás körülményeit. Akkor
lesz majd igazán értelme továbbgondolkodni Chmel négy alapvető megállapításán. De addig
is napirenden kell tartani mindazt, aminek közösen kell foglalkoztatnia bennünket.
68

SZOVJETUNIÓ
BABUS A N T A L

Szergej Zaligin élményei
Szigorú értelemben ez az írás nem az irodalomtudomány felől közelíti meg Szergej Zaligin munkásságát. Nem vizsgál poétikai eszközöket, hanem megkísérli az író gondolkodásának
állandó elemeit megragadni, amelyek közvetve vagy közvetlenül műveiben megfogalmazódnak, s az életmű egységét biztosítják. Walter Benjámin Nietzschet idézi: „Akinek jelleme van,
mindig visszatérő élménye is van." Zaligin jellemének visszatérő élményeit kívánjuk vizsgálni.
A feladat jellegéből következik, hogy bár egyetértek az íróval, mely szerint legfontosabb művei Az Irtispartján, a Sósvölgy és Az erdőbizottság, ennek ellenére „másodrendű" alkotásaira
(Dél-amerikai változat, esszék) többet fogok hivatkozni, mert ezekben — szükségszerűen! —,
közvetlenebb módon találjuk meg gondolatait.
KORUNK ÉS A RÉSZ
„Azt kérdezni, minek nekünk a tudományos technikai forradalom — mely Zaligin szerint korunk emblémája —, ez ugyanaz, mint tisztázni a kérdést, minek nekünk a haladás."
A legtágabb, de még értelmes kategóriával azt felelhetjük: azért, hogy kényelmesebben éljünk. Hiszen ez jó! Igen, jó is lehet. Azonban míg a tudományos technikai forradalom egyre
szélesebb körben hat, nem figyelünk veszteségeinkre. A probléma az, hogy a technika sokkal
gyorsabban fejlődött, mint az emberiség tudata. így érthetjük meg az író véleményét:
két
tudomány játszik különleges szerepet a modern életben: a fizika — nem mindennapi sikerei
révén, és a történelem — annak következtében, hogy leckéit nem mindennapi sikertelenséggel
sajátítjuk el." Az emberiségnek pszichológiailag fel kell nőnie a tudomány vívmányaihoz, s
eközben rendezni kell a tudomány és a művészet viszonyát is:
kísérletet tettek a tudomány
meg a művészet harmonikus és értelmes egyesítésére: a tudomány feltárja a tényt, anélkül,
hogy tulajdonképpen viszonyt létesítene vele, a művészet feltárja a tényhez való viszonyt, de
nem magát a tényt..." Példa erre a harmonikus viszonyra az ókori Görögország, ahol még
nem tapasztalható
a specializálódás és elkülönülés általános folyamata, mely ma az emberi
tevékenység bármely területére jellemző." Mert miközben specializálódunk, tehát a Részekre
figyelünk, s a tények bűvöletében élünk, megfeledkezünk a létről, mint Egészről:
körülötte minden lenyűgözően sokféle, de csak azért, hogy valami egyet alkosson: az egyetemes
létet." Ilyen értelemben állíthatjuk, hogy korunk emblémája a Rész. Problémáink csak akkor
rendeződnek, ha erre a kihívásra válaszolunk.
AZ EGÉSZ
kategóriája Zaligin világképének talán legfontosabb gondolata, melynek fényében megérthetjük az írónak az emberrel — és a világgal szemben támasztott követeléseit, vágyait.
Tolsztoj írja egy helyen, hogy csak a szerencsétlen házasságoknak van története. így van ez az
Egész esetében is. Azóta beszélünk egyre többet róla, azóta van története, mióta hiányzik, mióta „eltörött". Az Egész, valahányszor felbukkan a gondolkodás történetében, mindig valami
69

ideálisát, harmonikusát takar. Nem is az a döntő, hogy elérjük ezt az ideális állapotot, hanem,
hogy szem előtt tartsuk, mikor megszervezzük életünket. Hogy ennek a problémának milyen
nagy hagyománya van az egyetemes és az orosz gondolkodásban, nincs hely megmutatni. Idézem magát Zaligint: „És a művészet, felismerve a hamisat, kizárva azt gyakorlatából, lépésről
lépésre, a kizárásnak ezzel a módszerével az igazsághoz közeledik." Nem szükséges magyarázni, hogy az orosz „ist'ina" — nem „pravda"! — szó felel meg jelen esetben az ideális állapotnak. Az Egész lehetőségének feltétele a Részek egymáshoz és az Egészhez való harmonikus
viszonya. Ha ez az egyensúly felborul, megbomlik a Rend a világban, s létrejön a krízis, a
konfliktus, az emberi személyiség csonkulása. Hiszen ez a leglényegesebb: az ember belső, lelki egységének, biztonságérzetének az elvesztése. Zaligin közvetlenül is megfogalmazza az előbb kifejtetteket: „De hát akkor miért akarja ez a részecske állandóan maga alá rendelni, sőt
leigázni az Egészet?" Az Egészet persze különbözőképpen hívhatjuk, ezzel még nem változik
meg a tartalma (például teljességnek, egységnek). „Hiszen amíg az ember nem teljes, mindig
csak játszik." Zaligin szigorú véleménye az irodalmi művek megfilmesítéséről szintén az Egész
problémájához kapcsolódik: „Tosztoj színdarabokat is írt, foglalkozzanak hát azokkal,.ott
nincs szerzői szöveg, nem szükséges önkényesen rövidíteni s elhagyni." Az Egész, az egység elvesztése ugyanígy tapasztalható — szükségeszerűen — a társadalom életében, mint az egyénében. A Sósyölgy egyik legmélyebb mondata éppen erre utal: „...ha majd a lelkiismeret lesz a
törvény és a törvény a lelkiismeret — akkor az igazság elhallgatását is lehet büntetni." Míg a
Rész (egyéni norma) és Egész (társadalmi norma) szemben áll egymással, társadalmi életünkben lépten-nyomon jelen lesz a konfliktus és a hazugság. Zaligin tudja, hogy — legyen szándékos, vagy véletlen — „...minden hazugság elpusztítja önmagát". Ezek a gondolatok sarkítottak, de igazak,-s az orosz irodalomban nem egyedülállóak. Dosztojevszkij Ivan Karamazovja
ugyanezt a problémát veti fel Zoszima sztarec előtt, vagy A. Blok ugyanilyen könyörtelen ítéletet mond a hazugság felett.
IDŐ ÉS TEHETSÉG
A „Tudományos technikai forradalom és az irodalom" című tanulmányban olvashatjuk :
„Nos hát, gondolom, hogy a jövő behatolása a jelenbe, a holnapi nap mai megszervezésének
gyakorlati szükségessége, emellett világméretekben, ez az első, általam tudatosított tartalma
ennek a megjelölésnek: TTF."
Ha a jövő behatol a jelenbe, a jelen tért veszít. Ha ez a behatolás nagy mértékű, a jelen el.
is veszhet. S ez nem más, mint a jelen-lét, azaz a jelenlét elveszítése a világban. A jelen elvesztése pedig az Idő elvesztése, s a boldogság elvesztése, mert a boldogság valamilyen módon
mindig kapcsolatban van a Most-tal. A gyerekek leginkább tudják ezt: „Szvetlanocska még
nem idegenedett el a világon semmitől, valóságosan élt, és nem a tegnapi, nem a holnapi, hanem a mai, sőt, a percnyi élet szenvedélyével." Amíg karunkat nyújtjuk a jövő után, s szemünk mindig előre néz, a vad rohanásban elveszítjük a jelent, s vele a múltat is. „Amíg a jelenben nincs múlt, addig jóformán maga a jelen sincs."
Sorsunk tér és idő keresztjén megfeszíttetni. Elveszítve az Időt, sorsunkat veszítjük el, s a
megváltás reményét, mert a megváltást csak az nyeri el, aki vállára veszi keresztjét, s felmegy
saját golgotájára. Az idővesztés mindig krízist, s ideiglenességet szül, kiszakadást az ősi rendből. Manszurova krízise szintén az idővesztésből fakad: „...nem találja magát sem a múltban,
amely már nincs, sem a jövőben, amely még nincs, sem a jelenben, amely nem létezhet a jövő
nélkül."
Az idő szétszakított fonalát kell összekötnünk, hogy újra érezzük a folyamatos, a történelmi időt, saját múltunkat, s ezzel megadjuk magunknak az esélyt az önmegismerésre. Hiszen „...minden igazán szellemi feladat nem lehet más, mint az, hogy az ember ismerje meg
önmagát..."
70

Ha ismerjük a múltat, jövőbe néző szemünk is biztosabban választja szét a valóban újat a
már látottól, s ez a tudás bátorságot ad. „...csak az a nép tud saját jövőjébe bátran nézni,
amelyik előítélet és félelem nélkül vizsgálja saját történelmét, tapasztalatát, legyen az bár a
legkeserűbb is." Egy másik esszében: „És általában — lehetséges-e mély, egyszerűen kulturált
modernségérzés a történelem érzése nélkül?"
Akik a hidat építik az ideális, az elveszett Egész és korunk között, nem mások, mint az
igazi tehetségek, s a híd a folyamatos, a történelmi idő. „És én úgy gondolom, hogy a tehetségek még azért is ritkák, mert magába a »tehetség« fogalmába túlságosan sok követelmény tartozik, egyik közülük — szerencsés összekapcsolódása a (tehetséges személyben) múltnak jövővel, tradíciónak újítással, összekapcsolódás, amely létre is hozza ezen személyiség számára az
ő alkotó jellegét." Maga a tehetség azonban csak lehetőség. „Nem a tehetség a döntő, abból
van elég, hanem a jellem, ami viszont ritka."
NYELV, JELLEM, NÉP
A tehetség birtokában van a tudásnak az Egészről és az Időről, s ő maga is egységes
Egész. „Ahogyan az ágyúkat és a hajókat, a szavakat is ugyanolyan gondosan készítette elő a
cár! A szavain keresztül láttatja magát!" Mert Nagy Péter személyisége is egységes Egész volt.
Megvalósította a „Miért ne egyesíthetnénk a szót a tettel?" felszólítást. Ma, mikor a Szó válságáról beszélünk, az ember válságáról kellene beszélnünk. Ennek a válságnak a gyökere pedig éppen a Szó és a Tett eltávolodása egymástól, s így a hazugság eluralkodása az emberben.
Amikor úgy tűnik, hogy Zaligin az író nem csinál mást, mint jogosan emeli fel szavát saját
munkaeszköze, a Szó érdekében, túlságosan szűken értelmezzük a problémát, mert az emiitett
okok következtében a nyelv jellempróba is. Meghallgatom, hogy beszélsz, s megmondom ki
vagy. „...érthetetlen a beszédük, következésképp a gondolkodásuk és az életük is." A nyelv
tehát a gondolkodás tükre.
A tudományos technikai forradalomnak sokat köszönhet a nép. Mint korábban mondtuk, elsősorban kényelmet. Azonban a legsúlyosabb károkat is éppen a nép körében okozta a
tudományos technikai forradalom. Mert a látszólag ártatlan tény, hogy a tv, rádió behatolt a
falvakba, s az orosz parasztember olyan szavakat használ mint „rendezvény", „élmunkás"
stb., melyeket a forradalom előtt, sőt a kolhozok létrehozása előtt nem használt, sokkai súlyosabb, mint sejtenénk.
Mi abban a káros, ha bővül a nép szókincse? Ellenkezőleg, ez pozitívum — mondja a tudományos technikai forradalom híve. A mennyiségi gyarapodás azonban még nem minőségi
gazdagodás, s az előbbi érvelés a mennyiség bűvöletében élő korunk kórtünete.
Az új szavak vagy kiszorítják a nép nyelvéből, s ezzel tudatából ősi szavait, vagy idegen
testként beékelődnek az eddig szerves Egészként élő nyelvbe, s megbontják azt az ősi rendet,
mely a nép világlátásának, kultúrájának alapja volt. A számára ismeretlen szavak felbukkanása elbizonytalanítja saját nyelvének értékét illetően. „Az a nemzet, amelyik elveszti eredeti,
történelmi nyelvét, valószínűleg elveszti saját pszichológiáját is, szakít nagy művészeti alkotásaival." „Azok a rohamos változások a nyelvben, melyeket ma megfigyelünk, a tudományos
technikai forradalom megjelenésénejc és pszichikai életünkre gyakorolt hatásának egyik
jele..." A nép nyelvével együtt elveszíti karakterét, biztonságérzésének alapját, s megindul az
ideiglenesség, az értékvesztés szakadéka felé. A sokszor Zaligin szemére hányt népi nyelvhasználat, mely nehezíti olvasását, értékőrzés tehát, mert „...alighanem az irodalom legfőbb szerepe: megteremteni a folytonosságot múlt és jelen között..."

71

A TERMÉSZET ÉS A NŐK
Az eddigiekben, elfogadva az író felosztását — az ember
világ, mely körülveszi —, az
emberről beszéltünk. Ezután a természetről lesz szó. Mivel azonban Zaligin mondata — „...az
ember természethez való viszonya — ez maga az ember" — mélységesen igaz, továbbra is az
emberről fogunk beszélni. Mindnyájan szajkózzuk a jelszót: „Védjük a természetet!", s közben pusztul a természet és pusztul az ember. A természet az emberi tettől, az ember pedig a hazugságtól, mely szava és tette közé ékelődik. Az ember tönkreteszi életének természetes környezetét, s elveszti kapcsolatát a kozmosszal. Nem valamiféle misztikus kapcsolatról van szó,
hanem az ógörög „kozmosz" szó eredeti jelentéseiről. A szó egyszerre jelenti a világegyetemet, az összhangot (oroszul „lad") és a szépséget. V. Belov Lad című műve kapcsán írja Zaligin „...összhang — ez az, ami valami egészbe kapcsolja össze az embert és a természetet, az,
ami lehetővé tette az embernek, hogy megjelenjen a természetben és emberré váljon." „És
amíg az ember a természet parancsához tartja magát, azt követi, addig nem lesz kétséges,
hogy az ilyen élet — emberi, ha viszont megfeledkezik a parancsról, kétségessé válik maga az
ember is: ki ő, miért, mi végre van ? És tévelyeg a bizonytalanságban." Irina Manszurova a bizonytalanságból a szerelemben keres menedéket. „Hiszen azért vágyom a szerelmet, mert a
szerelem, az igazi, az valóságos! Természetes!" Zaligin a valóság szerelmese, hősnője számára
pedig, aki elrontotta magát képzelődéseivel, mint az egész XX. század, a szerelém a valóság.
Zaligin elgondolása: „...a nőnek minden egyéb mellett az a feladata, hogy megmentse az emberiséget, ahhoz pedig az kell, hogy természet legyen..."

A MÉRTÉK
A vizsgált problémák végső oka minden esetben valamely Résznek a túlburjánzása volt.
A kérdésre, hogy milyen változások zajlottak le az emberben, melynek következtében
Rész—Egész harmonikus viszonya felborult, azt felelhetjük: elvesztette a mérték érzését. „Ne
kívánd ami felesleges, mert a felesleges tévútra visz." Az író Zaligin tudja, hogy „...maga a
művészet a mérték érzése..." Az ember elvesztette a mérték érzését, mert elvesztette szilárd értékrendszerét, etikáját. A megoldást megmondja Satov az Ördögökben. Ez a megoldás azonban Sztavroginé, mert Satov csak mestere szavait idézi.

Mérleg
ÁTTEKINTÉS A MAI ÉSZT LÍRÁRÓL ÉS PRÓZÁRÓL
Évek óta figyelemmel kísérem az észt irodalom alakulását a Loomingban (Alkotás), a Tiszatáj testvérlapjában. Az elmúlt évben fordítói szemináriumon vettem részt Tallinnban, az
Észt írószövetség és az Állami Könyvkiadó vendégeként. A színes programban szerepelt neves
tudósok előadása a mai észt irodalom tendenciáiról — sajnos, csupán a líráról és a prózáról; a
drámáról szóló előadás betegség miatt elmaradt. Ezen előadások és eddigi ismereteim fonódnak össze rövid ismertetésemben.
P. Lias irodalomtörténész, kritikus tartotta az első referátumot az írók Házában. Elő72

adásában kiemelte: „korunk regénykorszak". Hivatkozott szerzők hosszú sorára, akiknek
munkássága az élő észt irodalom gerincét adja. (Csupán a hazánkban is ismerteket említem: a
Beekmann házaspár, A. Hint, J. Kross, P. Kuusberg, U. Laht, J. Peegel, M. Traat, M. Unt,
J. Üdi, A. Válton és E. Vetemaa) Szerencse, hogy az írók termékenysége összefonódik az olvasók igényével, még nagyobb, hogy a kiadói kapacitás lépést tarthat mindkettővel.
A művekben sajátos témák különülnek el: történelmi, dokumentum- és társadalmi kérdésekkel foglalkozó regények. Visszatérő történelmi problémák a nemzeti megújulás, a két
tanácsköztársaság, a második világháború, illetve a személyi kultusz. Ezek mellett már jelentkezik az ettől élesen el nem különíthető kérdéskör is: az urbanizáció, a többszörös értékváltások, a szocializmus építése és a nemzedékek problémái. Némelyek, például J. Kross, P. Kuusberg egy regénytípussal, egy témakörrel jegyezték el magukat (történelmi csomópontok), másokat (ilyenek M. Traat, A. Válton, E. Vetemaa) többféle kérdéskör foglalkoztat. Mindenképpen közös jellemző azonban a hagyomány és az avantgarde ötvöződése. A ma alkotásaiban egyaránt föllelhető a kritikai és a szocialista realizmus észt óriásainak (E. Vilde, A. H.
Tammsaare, illetve Fr. Tuglas és J. Smuul) és az európai kortásak (különösen a francia újregény) hatása. A művek terjesztésében a Looming és a Loomingu Raamatukogu (a Looming
könyvtára — e heti kiadványban elsősorban a kortárs irodalom lát napvilágot) mellett egyre
nagyobb szerepet kap a Sirp ja Vasar (Sarló és Kalapács) kulturális hetilap.* Felmerült az is,
hogy a hagyományőrző, filozofikus-historikus alkotások számára Klio címmel új folyóiratot
indítsanak. Nagy eredményei vannak a könyvkiadásnak is, a Szovjetunióban vezető helyen áll
az észt könyvkiadás.
P. Lias professzor után J. Sang költő, a Looming szerkesztője, irodalomtörténész tartott
előadást a mai észt költészetről. Az észt költészet sokszínűsége — egy képzelt prizma képzelt
bontásában — a hagyományokhoz való ragaszkodással magyarázható. Kettgs hagyományról
van szó: egyrészt a 19. században nemzeti jelentőségűvé vált népköltészethez, valamint Fr. R.
Kreutzwald (Kalevipoeg) és L. Koidula életművéhez való visszakapcsolásáról, másrészt az
avantgarde (J. Liiv, G. Suits, a „Siuru"-csoport és M. Under) eredményeinek beépítéséről.
A szabadversek átütő sikere és hulláma (J. Kross, E. Niit) ugyanúgy köthető a személyi kultusz
hibás kultúrpolitikájának és -szemléletének bukásához, mint a többi szocialista országban.
A hatvanas évek közepén, végén indul a V. Luik, J. Kaplinski, és P. E. Rummo nevével
fémjelzett nemzedék, amely a szocialista átalakulás első szakaszában felnőtt alkotók új utakat
kereső csoportja. Nem nemzedéki problémáról van szó, hanem arról, hogy más alapállásról
szemlélik, ítélik meg az észt valóságot, mint elődeik. A hetvenes évek végén új ígéretek jelentkeznek, értékelésük azonban még várat magára. (S bár éles nemzedékhatárokat a jelenben
nem lehet elkülöníteni, úgy tűnik, hogy erre a hullámra újabb hullám torlódik.)
Az irodalomkritika igyekszik támogatni a fiatal tehetségeket, noha az észt irodalom történetében talán nem volt még olyan szakasz, mikor ily sokszor felmerült volna az
értetlenség/érthetetlenség vádja, mint ma.
Mostanában a tárgyiasodás és a kísérletezés mellett előtérbe kerülnek, fölerősödnek a romantikus vonások, a társadalmi kérdések felé fordulás, a „politizálódás" jelei. Érdekes, hogy
a hallgató, illetve lassan elhallgató nagy öregek is aktivizálódnak (B. Alver, K. Merilaas, M.
Nurme, D. Vaarandi). A kultúra veszélyeztetettségét leginkább érző költők felemelik szavukat
a háború, a manipuláció, az elidegenedés és az önmaga ellentétébe forduló technicizmus ellen.
Követhető és követendő példákat is találnak önmaguk körül, jelenükben, múltjukban a jövendő lehetőségének.
A lendületes összefoglalást U. Laht író egészítette ki, aki arra hivta fel a figyelmet, hogy
P. E. Rummo költészetében új szakasz kezdődött a puritanizmus és a nyelvi eszmény elioti ér-

* Természetesen a különböző napilapok is közölnek irodalmi alkotásokat, sőt egyes művek megjelennek az összoroszországi kiadványokban is.

József Attila Tudományegyetem
Magyar Irodalomtörténeti Tanszékek
Könyvtára
Szeged, Egyetem u. 3—

73

telmezésének jegyében. (Maradandó élmény, hogy igen sok író és költő vett részt ezen a találkozón — így a jelenlevők megismerkedhettek az észt irodalom nagyjaival. Akikkel pedig itt
nem, azokkal Tartuban — mert meglátogattuk az egyetemi várost is.)
A zárszóban kijelentették, hogy nincs kis irodalom, nagy irodalom — a goethei világirodalomba éppúgy beletartozik a kis népek irodalma, mint a nagy népeké. Az életnek, az emberi
értékeknek mint témának igen nagy a jelentősége napjainkban, mert a béke lehet csak egyedül
a kulturális fejlődés, egyáltalán a fejlődés alapja.
ÁRPÁS KÁROLY

TARDI SÁNDOR RAJZA

74

Gáli Ernő: A sajátosság méltósága
Nehéz Gáli Ernő új könyvéről írni, s még azt is nehéz lenne értelmesen megmagyarázni,
hogy miért. Mindenesetre egy bizonyos: munkásságát annyi találó méltatás és kritika kísérte,
hogy ahhoz érdemlegeset hozzátenni, szószaporítás veszélye nélkül, aligha sikerülhet. Hiszen
Bretter György már az Ideálulprometeic-ből (1970) máig tartó érvénnyel diagnosztizálta Gáli
Ernő teoretikus tevékenységének főbb jellegzetességeit; megállapította például, hogy Gáli Ernő szerint „hinni a dialógus lehetőségében annyit jelent, mint hinni saját ideológiánk lehetőségeiben. Ám saját ideológiánk lehetőségei korántsem abban vannak, hogy ez az ideológia eleve, minden érveléstől függetlenül, magasabb rendűnek deklarálja önmagát. A dialógusban
nincsenek kijelölt győztesek; ideológiánk meggyőző lehet, ha képes megnyugtatóan válaszolni
a kor kérdéseire, amelyeket az élet, az ellenfél vagy saját maga felvet." Legföljebb annyit tehetnénk hozzá, hogy az azóta eltelt időben az ideológia saját maga felvetette kérdések szaporodtak, s Gáli Ernő jóval kevesebb reménnyel tekinti ma már a dialógus — a legkülönfélébb
dialógusok — esélyeit; egyébként azonban a jellemzés változatlanul érvényes ma is. És milyen
pontosan — mondhatnám profetikusán — látta Bretter Gáli Ernő humanizmusproblematikájának jelentését: „egy korszak, ha szembe kíván nézni saját igazi arcával, filozófusait és ideológusait a humanizmusról faggatja, azokat kérdezi önmagáról, akik így vagy úgy, de eszmeileg kiépítették a kor önigazolásának érv- és propagandaépítményét. És Gáli Ernő nem tér ki a
válaszadás igénye elől; ha tehát ma a humanizmus problémáját feszegeti, akkor ebben saját
magával való szembenézést látunk; azzal a tudattal, amely akkor az érzelmi-eszmei csatlakozás tüzében nem csupán a kételyeket rekesztette ki önmagából, de még a saját magával való
szembenézés szükségességét sem ismerhette fel." Az évtizeddel későbbi Töprengések az Ettersbergről fényében aztán nem tudja az ember, mit csodáljon inkább: Bretter előrelátó lángeszét, vagy Gáli gondolkozói nagyságát, aki hivatkozások és érzelmi kötődések rejtekeit levetve (úgylehet épp Bretter bírálatára válaszképpen) vállalta mindenféle önigazolás radikális lebontásának logikáját és szigorát. S ahogyan Bretter a teoretikust, úgy határozta meg, ugyanúgy máig ható érvénnyel Beke György Gáliban a közéleti értelmiségit, „akit egész tevékenysége során elsőrendű kérdésként foglalkoztatott a nemzetiségi lét filozófiai, irodalmi, etikai, erkölcsi vetülete. Mindegyre visszatérő nagy témája a humanizmus, a szocialista emberség,
amelynek keretébe helyezi bele nemzetiségünk sorsát és testvéri barátságát a román néppel közös, szabad és messze nyíló jövő nevében". A sajátosság méltóságát recenzeálva joggal emelte
ki E. Fehér Pál ezen álláspont konkrét egyetemességét, és találóan figyelmeztetett Gáli Ernő
nemzetiségfelfogásában a „mellérendelt viszony", az együttélés kölcsönös követelményeire és
felelősségére.
Az idézést persze hosszan folytathatnók, de talán ez a három rövid utalás három találó
Gáli Ernő-képre kellően érzékelteti a lényeget. És egyben a recenzió nehézségét is, hiszen mást
mondani pusztán a különbözőség kedvéért ugyanolyan értelmetlen lenne, akár ismételni.
75

Ezekkel a gondokkal fogott hozzá jelen recenzens a kötet (valamirevaló recenzióhoz nélkülözhetetlen) új ráolvasásához. De mivel az első olvasáskor észrevette, hogy a könyv elején közölt
esszék már jó ismerősök a Pandora visszatéréséből, hát a végéről kezdte. Szerencsére, mert innen, az utolsó esszé magosáról hirtelen lehetségesnek látszott a recenzeálás, ha könnyebbnek
nem is bizonyult. De ez a nehézség már nem annyira tárgyi, mint inkább érzelmi, mondhatnám etikai természetű. Mert a Töprengések az Ettersbergről megrendítő írás; Babits Jónásához lehetne talán leginkább hasonlítani.
írt már Gáli Ernő kereken fél évtizeddel régebben a Tegnapi és mai önismeretben (1975)
Ettersbergről; megírta, hogyan temette el magában sokáig a kínzó lágerélményeket, váltig
hangoztatva Semprun hősével, aki nem akar az emlékezet foglyává, múltból ittragadt kísértetté válni: „Nem leszek régi frontharcos." „Tudtamazonban — írta 1975-ben —, hogy eljön az
emlékezés pillanata. Éreztem, bekövetkezik a múlttal való szembenézés ideje, amikor újból
meg kell tennem a „nagy utazás"-t, hogy az egykori szenvedések és küzdelmek színhelyér, Buchenwaldba zarándokoljak. És amikor harminc év után ismét ott álltam az Ettersbergen, e
Weimar fölötti magaslaton, a kegyhellyé átalakított koncentrációs tábor Appelplatzán, hogy
a minden régi borzalmat felelevenítő szélfúvásban és havas esőben — több száz életben maradt sorstársammal — az önfelszabadítás felejthetetlen perceit ünnepeljem, újra és újra arra
kellett gondolnom, hogy emlékeinket nem csupán az elmerüléstől kell óvnunk. Mert az emlékek is ki vannak téve a szennyeződésnek; védelmük pedig erkölcsi parancs... Mert az emlékezés erkölcs, méltóság, emberség kérdése." Igen, az az esszé az emlékeknek volt szentelve.
A borzalmakkal és gyilkosságokkal dacoló szolidaritást, az autentikus emberi kapcsolatok élményét eleveníti fel, az aktív ellenállásból fakadó önbizalmat, a reá épülő új erkölcs erejét, az
önnön személyiségét minden poklokkal szemben megőrizni és alakítani képes embert.
Öt év múlva, a harminctödödik évfordulón a kolozsvári Fellegvár alól folytatva a töprengést, az egyéniségnek ezt a visszaszerzését még fontosabbnak ítéli, hiszen Buchenwald és a
többi lágerek az egyéniségétől és méltóságától megfosztott „adminisztrált ember" kitenyésztésének és üzemeltetésének iszonyatos kísérleti telepei is voltak, egy általános társadalmi gyakorlattá tenni kívánt lágervilág borzalmas csírái. Éppen ezért Gáli Ernő az ijesztően terjedő
közönnyel szemben még sürgetőbb feladatként jelöli meg az emlékezést, de a történeti igazság
tiszteletét is. Újból, nyomatékosan figyelmeztet Adorno tételére: „minden Auschwitz utáni filozófia, pedagógia és politika legfőbb létalapja és igazolása csak annak a megakadályozása lehet, hogy ez a szörnyűség valaha is megismétlődhessék". Újból felidézi a segítő bajtársiasságot, a reményt, a várva várt felszabadulás utáni igazságos emberi rend megszületésébe vetett
hit megtartó erejét. De most lehetőségének korlátait is hangsúlyozza; a hang rezignáltabb egy
fokkal: „Persze az életben maradás — emlékezik — végső fokon sohasem rajtunk, sohasem
lelki-erkölcsi ellenállásunkon múlott. A permanens lágerhalál, mindennapos halálunk körülményei között, a Radikális Rossz birodalmában lét és nemlét fölött rendszerint mások döntöttek. Volt azonban — sokszor a véletlennek is köszönhetően — esélye annak, hogy a halálgyárak működését az emberi szolidaritás sikerrel szabotálja." Ezt az esélyt azonban végül is világméretű erők küzdelme realizálta. Gáli Ernő — hiszen azért Gáli Ernő — gondosan áttanulmányozta az időközben megjelent irodalmat: az emlékezéseket, a különféle értelmezéseket, a
kelet-közép-európai „társbérleti fasizmusok" működéséről egyre bővebben kiadott dokumentumokat. És a kialakuló kép valahogy szorongatóbb, mint öt éve volt ott, Ettersberg magosán. Nem látszik többé olyan magától érthetőnek a Jó győzelme s a Rossz bukása, szembetűnőbbé válnak a történelem bizonytalanságai, az ember eredendő esendősége. Egy valami
azonban szilárd marad: Ettersberg etikája. És innét, mint valami képzeletbeli háromszögelési
pontról, Gáli Ernő elkezdi feltérképezni vissza- és előrefelé útját, útjukat.
Idézni kéne az egész irást; hiszen aligha akad a világirodalomban valami, ami ehhez foghatóan ábrázolná a két világháború közötti Mozgalom, a konspiratív forradalmi hitvallások
szükségképpeni ambivalenciáját. Kristálytisztán vázolja Gáli a világot Jóra és Rosszra felosztó
kérlelhetetlen mentalitásukat, az Eszme és a Bölcs Tanító csalhatatlanságába vetett hit lélekta76

nát, a chiliasztikus kiválasztottságtudat, az egész szekularizált mitológia kialakulását. „Mindenkitől, magunktól is elvitattuk a tévedés jogát" — írja aforizmaszerű sűrítéssel. „Az Abszulutum letéteményeseinek tudtuk magunkat, s úgy véltük, minden tudományos felfedezés
újabb fényes bizonyítéka annak, hogy az igazság, az igazságosság színeiben csatázunk." Látja
persze jól ennek a mentalitásnak az egyéni előnyeit és elismeri, adott körülmények közt, szükségességét is. De mégsem menti fel. „Igen — összegzi elemzéseit — harcunkban nélkülözhetetlennek tűnt a központosítás és a fegyelem. A belső demokrácia nem mindig érvényesülhetett
ellensúlyként. Ilyen körülmények között sem lett volna azonban szabad elfogadni és felduzzasztani a csalhatatlanság mítoszát, nem kellett volna erkölcsileg aládúcolni az egyéniségről, a
bírálatról való lemondást."
Nagyon lényeges hangsúlyozni, hogy Gáli Ernő pontos elemzéseinek hátterében nem demitizálási divat vagy holmi önsanyargató mazochizmus áll. Múltelemzései a jelent és a jövőt
szolgálják. „A leírt tudat- és lelki folyamatok nem egyszeriek. Megváltozott történelmi feltételek között is — részlegesen vagy egészükben, a régi formákban vagy új alakban — ismét felbukkanhatnak." Jelentésük sincs generációhoz kötve, tanulságaikat az utódok is hasznosíthatják. Ez éppen elemzésükkel Gáli Ernő célja. Ezért vázolja röviden a folyamatok kiteljesülését, meghatványozódását a felszabadulás utáni időkben és az ötvenes években, megint a
megértés és a visszanyert kritika kettősségében. „Csak körül kellett néznem. Az új élet építőtelepeinek vezetői jórészt az egykori — börtönöket, lágereket megjárt — harcostársak közül
kerültek ki, az irányítás pedig olyanok kezében volt, akiknek legendás neve a legnagyobb tiszteletet váltotta ki. Nem csoda, ha úgy éreztük, egy olyan totalitás részeiként cselekszünk,
amelynek mindent szabad, amelynek minden terve és kezdeményezése igazolt, sőt erkölcsileg
szentesített, hisz általa maguk a Történelem Törvényei nyilvánulnak meg. Dichotómiás szemléletünk parancsainak engedelmeskedve sokáig nem ismertük a rossz lelkiismeretet, s a hidegháborús légkörben nagy buzgalommal óvtuk magunkat a különféle »elhajlások«-tói. Önelégültségünkben nem számoltunk sem a hatalom kísértéseivel és az intézmények elidegenedésével, sem az elméletileg igazolt új monopóliumok csapdáival." Gáli Ernő következetes; nem ismer mentségeket. Azután még egyszer, végérvényesen betájolja magát Ettersberg magosához,
s végül, akárcsak a Jónás könyvében, itt is bölcs iróniában oldódik a feszültség. Kell-e mondani, hogy Gáli Ernőnél az irónia tán még ritkább vendég, mint Babitsnál?
A kötet többi esszéjét már innét, a Töprengések magosáról tekinthetjük át. A Korunk új
folyamának pályaképét vázoló Nehéz örökségben például minduntalan fölbukkan és érvényesíti jogait a visszaszerzett kritika. Ismételten hangsúlyozza, hogy milyen nehezen tudtak megszabadulni a múlttól, múltjuktól; mennyire nyűgözték felfogásukat a végső igazságoknak vélt
kinyilatkoztatások, a hamis tudat különféle kölöncei. Figyelmeztet a fejlődés egyenlőtlenségeire is: „Voltak egészen felszabadult domíniumok, s maradtak ugyanakkor tudatszögletek,
ahol tabuk húzódtak meg, s még sokáig homály uralkodott a múlt kísérteteivel." Azt sem restelli bevallani, hogy főszerkesztőként olykor könnyebbnek ítélte feladatát mint valóban volt,
és túlbecsülte a lehetőségeket. „Későn ébredtem rá például — írja a Korunk filozófiái tendenciáit értékelve — a konzervativizmus és a hamis tudatok szívós ellenálló képességére, s ugyancsak megkésve ismertem fel mind a manipuláció veszélyét, mind annak az elkerülhetetlenségét, hogy minden elméletet (a leghaladóbbat is) szembesíteni kell saját gyakorlatával." S azt,
hogy ez nem holmi (éppen a dogmatizmus jegyében) kötelező önbírálat, szépen bizonyítják a
Korunk hasábjai, ahol a legkülönfélébb felfogások találkozhattak és vitázhattak az igényes
türelmesség jegyében. A publikálási lehetőségeknek nyilván megmaradtak a maguk külső és
belső korlátai, de türelmetlen a Korunk inkább csak a dogmatikus türelmetlenséggel szemben
volt. A jó tájékoztatást éppen azért tekintette fő funkciói egyikének a lap, hogy feloldja az
öntelt elszigetelődést, hiszen „az önmagunk felsőbbrendűségét bizonygató önelégültség főként ott volt fenntartható, ahol minden ellenpróbát már eleve kirekesztettek."
Gáli Ernő viszont láthatóan egyre készebben veti alá gondolatait ellenpróbáknak. Ahogyan például Bretter György posztumusz tanulmánykötetéről írva vállalja az Itt és mást kihí77

vását : ahogyan elemzi mondjuk az Ikarosz legendája körül keletkezett vitát. Csakugyan a halált kelett-e választania Ikarosznak? Mert ha Bretter esszéjét az erkölcs és a történelem viszonyaként értelmezzük, akkor általában — véli Gáli — azoknak van igazuk, akik nem tartják
értelmesnek viaszszárnyakkal repülésre vállalkozni, hanem — le nem mondva a repülésről —
megvárják, amig megérnek rá a feltételek. „De mi történik akkor, ha a jogokhoz, az emberhez méltó élethez való ragaszkodás maga is lehetetlenné válik?" íme, a jellegzetes Gáli Ernő-i
kérdés, egy elképzelhető radikális etika értékrendjéből ki nem zárható „végső tett" racionalitásáról. Nem Bretter megoldása tehát — hiszen ő világosan megmondja, hogy Ikarosza a szabadságot választotta —, de nyilvánvalóan a Bretterétől inspirált. Hasonlóképpen elfogadja
Bretter „itt és mást" paradigmájából a permanens megújulás kötelmeit, de úgy látja, hogy ezt
nem csekély mértékben éppen „ama kompromisszumokba kénytelen-kelletlen belebocsátkozó
cselekvő igyekezet" teszi lehetővé, amely az „itt és most" jegyében a lehetőségekből kifacsarható eredményekre koncentrált.
Még jellegzetesebb talán, ahogyan Bretter „indulatosságát" értelmezi; elutasító magatartását „azokkal szemben, akikhez múltja révén bizonyos mértékben kötődött". Úgy látja,
Bretter ezáltal leginkább tán saját múltjának visszahúzó erőitől kívánt szabadulni, és ez így
rendjén is van. De nem látja indokoltnak a teljes cezúrát, a radikális elhatárolódást mindazoktól, „akik ezzel a periódussal és utórezgéseivel — szüntelenül önmagukat is meghaladva
— a szó szoros értelmében viaskodnak". Hiszen a rejtett kollektív felelőtlenséggel éppen ez a
„visszafelé is érzett felelősség" fordulhat szembe leginkább. Ez viszont megint nem jelenti azt,
hogy ne lenne érdekes, sőt „releváns e küzdelem fogalomtárának és nyelvének kritikai lebontása", amint Bretter kívánja. Abban is elismeri Bretter igazát, „hogy a múltukkal szembefordulók a múlttól kapott eszközöket kénytelenek használni, a maguk mögött hagyott szakasz által meghatározott fogalmakhoz folyamodnak". De miért lenne ez eleve gyanús és elvetendő?
Azaz Gáli Ernő a maga múltja által előirt gondolkozás trendjét követve fogadja be és engedi
hatni magára Bretter gondolatait. Vagy ahogyan ő megfogalmazta: „elsősorban a bretteri bírálatokból kiszűrhető ösztökéléseket kívánom átvenni".
Bretter bírálataiból Gáli Ernő elsősorban a felelősség elméleti és gyakorlati implikációit
vette át; mint írja, akár „túlteljesítés" árán is. Megint jellegzetes Gáli Ernő-i fogalom: a felelősségtől való menekülés légkörében — tiltakozásként — többet kell vállalni a felelősségből,
mint amennyi az emberre történelmileg-egyénileg nehezedik. A túlteljesítés a maga logikai szigorával segíti egyrészt a tisztánlátást, másrészt meg növeli a belőle fakadó tolerancia révén a
befogadókészséget. Ez a mentális attitűd képesíti — és készteti — Gáli Ernőt a Bretter körül
föltűnt fiatal gondolkozókkal való párbeszédre. Láthatóan nem ért velük egyet, sokkal távolabb áll tőlük, mint Brettertől. De méltányolja őket és igyekszik (nem mindig könnyű
feladat !) megérteni. Becsüli naprakész tájékozódásukat, fölényes tudásukat, ötletességüket,
önállóságukat, frappáns kifejezéseiket, „más"-ságukat: de látja jól, hogy tudás és tájékozódás könnyen csúszhat tobzódó műveltségfitogtatásba, a mindenáron önállóságra törés olykor
a déjà vu lehangoló élményét keltheti, a kifejezések halmozása ezoterikus világba vezethet, és
a „más"-ság is csak akkor válik igazán értékké, „ha a rutint megszakítva a jövőt, a holnap
üzenetét fejezi ki". Mindezt mérlegelve úgy véli, hogy „ebben a viszonyítási rendszerben s ebben a perspektívában a tabukat, mítoszokat bíráló fiatal filozófusok hangja valóban az ösztönzően szokatlant képviselheti művelődésünk kiteljesítendő polifóniájában". Kötetrőlkötetre, cikkről-cikkre követi írásaikat. Kritikusan feldolgozza elméleteiket, segíti őket, s
akárcsak Bretter: tanul tőlük. Láthatóan anélkül, hogy mindezért a fiataloktól személy szerint bármit is várna. Gondoljuk csak meg. Főszerkesztő, egyetemi professzor, a romániai magyar kultúra egyik vezetője. Nyilván rengeteg a gondja, fáradt, kicsi üres idejében várhatják
vaskos szociológiai és társadalomfilozófiai könyvei, hiszen szeret ő is naprakészen tájékozódni. Mégse sajnálja idejét-erejét az ő gondolatvilágától igencsak idegen fiatal filozófusok megértésére fordítani. Miért teszi? Jó, mondani, persze hasonló pozícióban mások is így szokták.
Ez úgymond a „kötelességük". De megtenni? Ehhez már a túlteljesítés etikája kell. Valószínű
78

viszont, hogy e nélkül az etika nélkül releváns folytatás installálódottak és indulók között a
szellem égtájain el nem képzelhető. A hasonlíthatatlan Bretter György persze ezt is tudta; talán épp ezért igyekezett egyre erélyesebben elkülöníteni magát régebbi önmaguktól, talán ezért
demonstrálta minden adandó alkalommal készségét a tanítványaitól való tanulásra, egészen
az azonosulásig, egészen a tanítványai tanítványaként való megjelenésig. Nem hiába érdekli
annyira Gáli Ernőt Bretter és a tanítványok kapcsolatában éppen a csoportteremtésnek ez a
dinamikája, a szellemi kontinuitás lehetősége és garanciája a nemzedéki jelentkezés fenomenológiájában.
Éppen a kulturális kontinuitás szemszögéből annyira fontos tehát a nemzedékkérdés Gáli
Ernő társadalomfilozófiájában. Nemzedéktől nemzedékig követve a romániai magyar irodalom formálódását, ezért dolgozza ki és hangsúlyozza folytonosság és megszakítottság dialektikáját, amely az időt áthidaló szembesülés révén elvezethet „a közös tennivalók, a korszak által ránk szabott, létfontosságú, s éppen ezért csak együttesen teljesíthető feladatok vállalásához". Magyarországi olvasónak különösen érdekes a felszabadulás utáni korszak elemzése,
mert a nemzedékek dinamikájában nagyjában-egészében az itthoni jellegzetességekre ismerhet, egy tájainkat átható közös evolúció bizonyítékául, s ösztönző gyanánt releváns komparatisztikai kutatásokra. Jelen szempontunkból azonban nem ez a lényeg. Az a fontos, ahogyan
Gáli Ernő gondos szociológiai elemzéseiből kiszűri az értelmes nemzedéki kapcsolat feltételeit : „Határozottan le kell mondani az integrálásra irányuló vagy a kizárólagosságot képviselő
próbálkozásokról, amelyek az idősek részéről a maguk felfogásának és értékrendjének a fiatalokra való tekintélyelvi kényszerítésében, a fiatalok részéről pedig az elődök eredményeinek
sommás elutasításában találhatók meg. ...A generációs párbeszéd (akárcsak az eszmei) nem
kívánja az egymással érintkező korosztályok szemléletét, hivatását felcserélni, de akadályozhatja az őket igazoló nézetek abszolutizálását." Kölcsönös türelmet igényel s teremt, növeli a
társadalomban a toleranciát.
Ez a tolerancia, ez a különbségeket tisztelő konfrontálódás mások mássággaival, ez élteti
és emeli Gáli Ernő kritikáit és recenzióit, kisebb-nagyobb portréit. Igyekszik elébb megérteni a
tárgyalt írót a saját szempontjai és koordinátái szerint, s ezzel a belülről kibontott képpel
szembesíti — ha kell — a maga véleményét. Németh László „tejtestvériség"-gondolatát például a Tanú eszmerendszeréből bontja ki, a minőségelv kisebbségi relevanciáinak hangsúlyozásával. Kritikai megjegyzéseit azután ehhez a híven interpretált képhez fűzi hozzá, kijelölvén
mintegy a koncepció érvényességi körét, amelyen belül azonban szívesen elismeri, sőt a maga
kritikai szempontjaival is megerősíti Németh László gondolatainak értékét. Vagy ahogyan Mikó Imre pályaívét vázolja: még azon a szakaszán is mélységes rokonszenvvel, amikor politikai
tekintetben élesen szemben állottak, ő a kommunista, Mikó a Magyar Pártban. Nem Mikó
akkori ideológiai-politikai meggyőződésével rokonszenvez persze, hanem tisztességével, amely
a döntő pillanatokban szükségképpen a helyes választásokra vezette a hősét, mégpedig nemcsak cselekedeteiben, hanem gondolati-eszmei síkon is. Nélkülözhetetlennek és folytatandónak ítéli Mikó nemzetiségi jogra vonatkozó kutatásait, ő maga is épít rájuk. Hiszen a sajátosságok megőrzése lehetetlen a jogi tudat, a jogi keretek és intézmények kiépítése és szakadatlan
korszerűsítése nélkül: „az etnikumok közötti viszonyok a társadalmi viszonyok részei s velük
együtt módosulnak, illetve velük együtt alakíthatók — nem utolsósorban a változó idővel lépést tartó jogrend segítsége révén".
Az etnikumok közötti viszonyokkal visszaérkeztünk Gáli Ernő központi és méltán legismertebb témájához, a nemzetiségi lét kérdéseihez. A jelen kötet jó felényi részét is ebbe a témakörbe tartozó tanulmányok alkotják, de a jelen recenzió — a nemzetiségi lét kérdéseit kutató Gáli Ernő ismertsége miatt — a másik féllel foglalkozott. Említsük hát meg befejezésül,
hogy a két fél szelleme természetesen ugyanaz; az itt recenzeált tanulmányokból sugárzó erkölcs határozza meg a nemzetiségi lét nehéz kérdéseit firtató Gáli Ernő szellemi arcát. A kötet
legfontosabb tanulmányainak egyike, a „Bűnvalló" irodalom pró és kontra mutatja tán legszebben, hogyan.
79

A nyugati hadtest elemzéséből indul ki Gáli Ernő. A már említett konfrontációs azonosulással ismerteti Székely János remekét, a másságok kapcsolatát és kölcsönös csiszolódását kereső rokonszenvvel. Pontosan tisztázza etikai világképük — praxisban inkább mintsem értékrendben — különböző vonásait, hogy aztán nyomatékkal hangsúlyozza a lényegi azonosságukat: „az emlékezés is erkölcs, az önkéntes felejtés viszont a felelősségtől való amorális menekülés egyik formája. A kollektív feledékenység elleni küzdelem mindig harcot jelentett azok
ellen, akik azt remélték, hogy a múlt eltörlésével, illetve megváltoztatásával a jelen és a jövő
fölött nyernek hatalmat. Az emberellenes erőket állandóan zavarja az egyének és a közösségek emlékezete, s éppen ezért mindent elkövettek, hogy kioltásával a humánum hagyományainak folytonosságát megszakítsák. Az emberi jelen és az emberibb jövő csatáit az emlékezés
frontján is vívják." Ez a lényeg, ezen a fronton tudja együtt magát Székely Jánossal; ezt a tudatos opciót találja meg és becsüli benne, a felelősség megszállottként való kutatását és vállalását, ha úgy tetszik akár a „túlvállalás"-ig. Az így nyert perspektívából tekinti aztán át az erdélyi „bűnvalló" irodalóm nagy vonulatát, mindenekelőtt Makkai Sándor, Asztalos István,
Szilágyi Domokos, Méliusz József ide tartozó munkáit. Az ő bűntelen bűnvallásuk fényes példájával igazolja, hogy a felelősségkeresés milyen bonyolult mesterség; mennyire nem elég hozzá a jó szándék, mennyi értelem, józanság, türelem, tartózkodás kell hozzá, mennyire óvakodni kell könnyed általánosítások felelőtlenségétől. Nagy egyetértéssel idéz Asztalos István
1946-ban megjelent regényéből: „Ez a nép szenvedett annyit a német csizma alatt most is,
mint bármely más fajta. És senki se mondja, senki rá ne fogja, hogy ez a nép nem harcolt
most is a német ellen a maga módján." Mert amennyire nélkülözhetetlen egyéni és csoportos
bűnöket és hibákat könyörtelen szigorral feltárni és ábrázolni, épp annyira hazug és veszélyes
vállalkozás bűnt egy egész népre, egy egész etnikumra kiterjeszteni. A bűnvalló irodalomnak
definíciószerűen a kölcsönös jobb megértést kell szolgálnia, ez a dolga. Márpedig „a népek
közötti megértés és közeledés szent követelménye mind a kollektív felelősségre vonást, mind a
kollektív megtorlások politikáját kategorikusan kizárja". Az Ettersberg magosáról nézve
nincs, nem is lehet más választás. Meg kell találni és meg kell őrizni a vitális különbséget a felelősségteljes túlvállalás és a bűnösség felelőtlen általánosítása között. A bűnvalló irodalom
elemzéséből a nemzetiségi lét kérdéseinek nagy kutatója ehhez az alapvető, axiómaszerű felismeréshez érkezett. Tudja, hogy nem fog általános tetszést aratni. De tudja azt is, hogy nem tehet másképp. („Tudatában vagyok — írta a Bretter-esszében — a túlteljesítés kockázatának, a
belőle származó konfliktusoknak, s minden velejáró erkölcsi stressz ellenére nincs más választásom.") Kell-e mondani, hogy „egy olyan geopolitikai közegben, s olyan történelmi előzmények után, amelyekre az volt jellemző, hogy az urak vétkeiért rendszerint a népek szenvedtek,
a hóhér és az áldozat szerepe viszont gyakran felcserélődött, s éppen ezért a kölcsönös elfogultságok és bizalmatlanságok szövődménye rendkívül szívósnak bizonyult", egy ilyen közegben milyen fontos, milyen életbevágó a „túlteljesítés" toleranciája? E nélkül még a jószándék
is lehanyatlik az egymásra mutogató „társbérleti nacionalizmusok" pokoli kavargásában.
*
Szigorúan fogalmazott esszéiben Gáli Ernő ritkán idéz verset, mottót pedig szinte soha
nem választ. A „Bűnvalló" irodalom eleibe odaírta Radnóti sorait: „Hisz bűnösök vagyunk
mi, akár a többi nép, / s tudjuk, miben vétkezünk, mikor, hol és miképp, / de élnek dolgozók
itt, költők is bűntelen, / és csecsszopók, akikben megnő az értelem." (Magvető.)
VEKERDILÁSZLÓ

Munkatársunk, Vekerdi László 60 éves. Sok szeretettel köszöntjük, kívánunk neki jó egészséget és
töretlen munkakedvet! (A szerk.)

A magyar kultúra útjai Jugoszláviában
SZELI ISTVÁN TANULMÁNYA

Szeli István „eszmetörténeti tanulmánya" fölkérésre született, és része annak a tervnek
(A jugoszláv szocialista önigazgatásit társadalom fejlődésének törvényszerűségei és távlatai),
amely körül a Jugoszláv Kommunista Szövetség Központi Bizottsága Elnökségének Társadalomkutatási Központja bábáskodott. Az eredetileg szerb-horvát nyelven írott művet Szeli Valéria fordította magyarra. Nem az eredetit, hanem a szerző által módosított szöveget, hiszen
Szeli István — tekintettel a magyarországi viszonyokra — elhagyta a magyar művelődésre,
irodalomra, közéletre stb. vonatkozó ismertetéseket, viszont bizonyos fogalmak és nevek szerepeltetésével, „bővebben értelmezte" a jugoszláv történelmi és társadalmi mozzanatokat.
A szerző úgy véli, a magyar kiadás, a megváltoztatott cím ellenére, mégfelel az eredeti tanulmánynak. Meglehet, azonban A polgári örökség és meghaladása a jugoszláviai magyar szocialista kultúrában — ezen a címen jelent meg a szerb-horvát kiadás 1979-ben — kissé szűkebb
vizsgálódási kört előlegez, mint a Kossuth Könyvkiadó gondozta könyv címe.
A magyar kultúra útjai Jugoszláviában mint kötetcím azért is félrevezető, mert Szeli a
kultúra fogalmát leszűkíti az irodalomra és a jobbára e körben forgó „művelődési" életre
(könyvkiadás, az anyanyelv szerepe stb.), mintha a jugoszláviai magyar kultúrába nem tartoznék bele a képzőművészet, a színház és a zene. Ez a féloldalasság nyilván nem volt annyira zavaró abban az „eszmetörténeti" vázlatban, mely bizonyos szempontok figyelembevételével a
magyar nemzetiség fejlődését, s nem kis mértékben ennek politikai vonatkozásait hangsúlyozta. Itt viszont több okból is furcsa. A magyarországi olvasó még mindig alig tud valamit a jugoszláviai magyar kultúráról, egy összetettebb vizsgálódás minden bizonnyal változtatott volna a sanyarú képen. Ám ennél is fontosabb: előtérbe kerülhettek volna a jugoszláviai magyar
képzőművészet és színház sajátosságai, s e fogalomalkotás segíthette volna — ahogy Romániában a hatvanas években segítette is — a nemzetiségi önvizsgálat kiterjesztését a korábban
szemérmesen „elhallgatott" területekre. (Még mindig találkozhatunk olyan véleménnyel,
amely szerint a képzőművészet, a színház és a zene nyelve közös, s ezért felesleges e művészetek nemzetiségi specifikumainak keresésével bíbelődni.
Szeli István „eszmetörténeti tanulmánya", ha az eredeti célt nézzük, hasznos munka.
Észrevehetően a jugoszláviai magyar nemzetiség mint érték elfogadtatása jegyében íródott.
A szerző kitűnően ismeri tárgyát, a különféle kutatások — nem csak jugoszláviai kutatások!
— eredményeit, s munkássága révén maga is formálója és elszánt harcosa a nemzetiségi irodalomművelődés ügyének. Úgy gondolja, hogy a polgári kulturális örökség vizsgálatával rá tud
mutatni azokra a tényezőkre, melyek még ma is észlelhetők a „tekintélyes lélekszámú nemzetiség műveltségében", és gátolják a mai kor kívánta kibontakozást. Leginkább a fejlődésfolyamat megrajzolása izgatja: hogyan vált a „kisebbségi" lét (irodalom, művelődés) „nemzetiségivé". Szélinél ez a jelző mindig minőségi ugrást (is) jelent, az elszigeteltsége folytán „peremhelyzetben" élő vajdasági magyarság fölemelkedését.
A történelmi előzményeket kutatván a szerző megbizonyosodik, Dél-Bácska és Szerémség kulturális öröksége (A „Huszita Biblia", Szerémi György történetírói munkássága stb.) a
magyar feudális állam széthullásával elvesztette hatóerejét, s anélkül, hogy „aktív tényezővé"
vált volna, az elkövetkező századok tudatában csak „történeti értékként" szerepelt. S többek
közt ennek tudható be, hogy a Trianon utáni kényszerű váltás sokkal jobban megrázza a jugoszláviai magyarságot, mint a gazdagabb hagyományokra épülő, mélyebb gyökerű magyar
kultúrtájat, például az erdélyit. A korábbi bűn, a Pesthez igazodás-tartozás különösen a két
háború közt szedi áldozatait; akkor, amikor a „fölfelé nézés" a különböző objektív körülmé6 Tiszatáj

81

nyek miatt már nem hajtóerő. A nemzetiségi kultúra nagykorúsítására, érvel a tanulmányíró,
csak a szocialista forradalom végső győzelme, tehát 1945 után nyilott reális lehetőség.
Mielőtt rátérne több fontos kérdés kibontására (A kisebbségtudat gyökerei, Kisebbség —
nemzetiség, A kultúrák kölcsönössége), Szeli rövid társadalmi keresztmetszetet ad, jobbára
korabeli lapokból — Híd, Kalangya — vett idézetek segítségével. Megállapítása eléggé lesújtó : „A vajdasági magyar kultúra szociológiai alapjainak rendszeres vizsgálata voltaképpen
még meg sem kezdődött." Ennek tudatában különösen értékesek azok a korai falu- és értelmiségszociológiai tanulmányok, melyeknek szerzőit sem a világnézet, sem a vizsgálati módszer
nem fűzte össze, egyben azonban találkoztak: a jugoszláviai magyar kultúrát gyökértelennek,
életképtelennek ítélték, a fejlődés kilátástalanságáról értekeztek. A tanulmányírónak igaza
van abban, hogy a jugoszláviai magyar „valóságirodalom" megszületését a magyarországi falukutató mozgalom, pontosabban a népi írók föllépése inspirálta, viszont amikor a „régi"
szöveget ismétli — ti., hogy „e »valóságirodalom« tényleges értékei és eredményei felől azonban már az évtized végén megalapozott kételyek támadtak a marxista világszemléletű vagy ahhoz közel álló körökben" —, korántsem olyan meggyőző.
Mindenesetre ily általános megállapításokhoz elengedhetetlen a művek egyenkénti vizsgálata; különösen akkor, ha — mint Szeli figyelmeztet — „a világnézeti tájékozódástól függetlenül is" szinte egyazon eredményre jutottak az írók a helyzet megítélésében. Vagyis, Laták István, Thurzó Lajos, Gál László és az ún. „szociális irodalom" képviselőinek meglátása szinte
azonos a polgári irodalom ténymegállapításaival. Lehet, hogy a kisebbségi létezést szépírói
módszerrel vizsgáló Szenteleky Kornél „nivellált" akkor, amikor a „világnézeti harcot" meghagyta a többségi népek számára, s a kisebbség legfőbb tevékenységének az őrző szerepet jelölte meg — „ . . . a kisebbségi írót viszont minden másnál nagyobb felelősség terheli nyelve és
kultúrája egyszerű létezésének biztosításáért" —, de az idő és a keserű tapasztalatok azt bizonyítják, hogy Szentelekynek egyben-másban igaza volt. A „jelentős és nagy hatósugarú életmű" hatását Szeli István vitatkozva se vonja kétségbe; az irodalomszervezőről vallott nézete
már-már tényrögzítés: „...a polgári magyar kultúra korszakában elvi és eszmei állásfoglalása
döntően hatott az egész jugoszláviai magyar művelődésre."
A tanulmányban ugyanakkor nem marad említetlenül Szenteleky gondolkodásának sajátos „kisebbségi" alapozása; a vajdasági írás mentora az osztályszempontot elvetvén, a minden
értéket összegyűjtő — nem véletlen irodalmi szemléjüknek címválasztása —, Kalangyába rakó
szemléletre épít. „A magyar kisebbségi társadalomnak, ha nem akar elpusztulni, elsősorban
szellemiségében kell megújhodnia" — idézi Szeli István Kende Ferencet, a polgári gondolkodású közírót, s azonnal leszögezi: „a kisebbségi ideológia elutasítja a politikai szervezkedéssel
megvalósítható egység gondolatát." Eme meglátását Kende szövegének bő idézésével támasztja alá. Különösen érdekes, ahogyan a Magyarokról magyaroknak című könyv részletéhez hasonlítja a „romániai marosvásárhelyi kisebbségi kongresszus" egyik dokumentumát: „A kisebbségi magyarság önvédelmének érdekében elengedhetetlenül szükségesnek tartjuk, hogy a
munkásság saját soraiban teljes erejének súlyával küzdjön minden elnemzetlenítő kísérlet ellen és teljes odaadással szálljon harcba, összeköttetéseivel együtt, a magyar kisebbségvédelem
egyetemes nemzeti érdekei mellett."
Túlhaladta-e az idő a Vásárhelyi Találkozó záróhatározatából vett passzust, mely történetesen Kende egy s más véleményével összecseng, most ne vitassuk, hiszen a népfrontos
összefogást tanúsító Vásárhelyi Találkozó jóval több volt, mint „kisebbségi kongresszus", mit
az is bizonyit, hogy vitáinak hatása fölfedezhető a fasizmus ellen egységfrontba tömörülő romániai magyar nemzetiség legjobbjainak soraiban is. Hogy mennyire nem elszigetelt, inkább
önkorén messze túl mutató tanácskozás volt ama 1937-es „kisebbségi" tömörülés, bizonyítják
Nagy Istvánnak A Vásárhelyi Hitvallás nevében mondott szavai: „A román népet közelről
érintette a mozgalom Hitvallása, mert az erdélyi magyarság ebben a Hitvallásban írta körül első ízben világosan és félreérthetetlenül a két nép együttélésének becsületes előfeltételeit."
„Többség" és „kisebbség" ma már nem helytálló fogalmak, és Lőrinc Péterrel ellentét82

ben — aki azt vallja: „...nincs nemzetiségi kérdés, hanem csupán nemzeti kérdés van..." —
Rehák László véleményét fogadja el Szeli: „a nemzetiség... egy jelenlegi jogállapotnak a jelölése, szemben a «'kisebbség« szó által asszociált negatív jelentéstartalommal." Azért figyel többek közt az akkulturáció jelenségeit vizsgáló Voigt Vilmosra és a „peremszemélyiség mint személyiségtípus" tökéletes, pszichológiai s egyben társadalmi rajzát nyújtó romániai Gáli Ernőre
. hogy vázolhassa, minként látja ő a kínzó problémák megoldását. Az előrelépés egyetlen
záloga a nemzetiségi kultúra peremjellegének a megszüntetése. „Ez egyfelől azáltal valósulhat
meg, hogy a nemzetiségi kultúra intézményesítésével és instrumentumainak létrehozásával
megteremtjük számára a kulturális élet nemzeti szintű ápolását és művelését, másfelől pedig
azzal, hogy a többségi nemzet (nemzetek) kultúrájának egyenrangú és organikus elemévé
tesszük..."
A tanulmány leszögezi, már ma biztosítva vannak a jugoszláviai magyar művelődés intéztnényesítésének a feltételei. Kár — itt érzékelhető legjobban a más szempontok szerint építkező „eszmetörténeti tanulmány" vázlatossága —, hogy a szerző nem bizonyítja, miként születtek meg „a felszabadulás utáni korszak történelmi jelentőségű eredményei". Noha a könyv
befejező részében kitér két fontos intézmény: az újvidéki egyetem magyar nyelv és irodalom
tanszéke és a Hungarológiai Intézet történetére, adós marad annak az organikus rendszernek
a
Megmutatásával, amit úgy hívunk: jugoszláviai magyar kultúra. Több izben személyesen is
tapasztalhattam: élő, működő, értékrenddel bíró autonóm szervezetről van szó, mely kényesen büszke „különállására", eredményeire. Elzárkózása, némelykor vitatható viszonyulása az
anyaország kultúrájához, nem gőg, hanem tartás, ilyenné formálta a nemzetiségi politikára
sokat adó jugoszláv önigazgatási rendszer. A „külön utat" követő társadalmi és politikai fejlődés — ehhez a Tájékoztató Iroda heves támadásai is segítettek — olyan életművek kiteljesedését ösztönözték, mint például a Sinkó Erviné, mely egyszerre jugoszláv és közép-európai értek. és ha a mi feltételeink közt így nem is jöhetett volna létre, beletartozván az egyetemes magyar irodalomba — magyar.
A föntebb említett „elzárkózás" csupán az értéktudatra, a sajátosságok hangsúlyozására
vonatkozik. A befogadást, illetve kisugárzást tekintve a jugoszláviai magyar kultúrát a kölcsönösség jellemzi: az érzékeny reagáló képesség, a más kultúrák értékeit fölszívó, magához
hasonító gyarapodási vágy. Jólesően jegyzi meg Szeli István: mind szélesebb lesz az az ösvény,
amely az egyetemes jugoszláv kultúra felé vezet. A nyilvánvaló „kötődések" fölemlítése még
kézzelfoghatóbbá tette volna megállapítását. Hiszen a már-már avantgarde klasszikussá érő
Tolnai Ottó költészetére Pound, Kavafisz és Eliot mellett, többek közt, a horvát Slamnig és
boljan is hatott, a kitűnő festő és gafikus, Maurits Ferenc vonalhálóin ott érezni — Glavurticlól Veliékovic-ig — a modern szerb (horvát) grafika tudatosult fegyelmét; és hogy Dürrenmatt
Play Strindbergjétői Mrozek Tangójáig, nem feledkezvén meg természetesen Gion Nándor
£-Zen az oldaton című drámájáról sem, oly kitűnő előadások reprezentálták az Újvidéki Színház erejét, a belgrádi vendégrendezőknek, Radoslav Doric-nak és Ljubomír Draskic-nak is
köszönhető. A romániai Harag György jugoszláviai magyar színpadokon is bizonyíthatta
(Szabadkán a Tarelkin halálával. Újvidéken a Csehov-ciklussal), hogy az újra fogékony közeg
a
rendezőt is átsegítheti az objektív akadályokon — és nem utolsósorban azt, hogy a legjobb
magyar rendezők között van a helye.
A kultúrák (leginkább az irodalom, a könyvkiadás) kölcsönösségét vizsgálva, a tanulmányíró arra figyelmeztet, hogy „lelassult, sőt csökkent a jugoszláviai magyar irodalom részvétele az egyetemes jugoszláv irodalmi műveltségben". Jól ismert fölmérést, Juhász Géza kimutatását lapozva rögzíti mindezt. Az 1945 és 1957 között megjelent 68 jugoszláviai magyar
Könyv közül 13 — a könyvek egyötöde! — volt olvasható szerb-horvát, illetve szlovén nyelven, 1958 és 1970 között azonban a 277 magyar címszó közül mindössze 17 (!) — tehát minen
tizenhatodik könyv! — jutott el a jugoszláviai olvasóhoz a három délszláv nyelv valamey,
kén. Ez a csökkenő tendencia különösen akkor mutatkozik károsnak, ha tudjuk, a jugoSz
láviai magyar irodalom a hatvanas évektől kezdve rohamosan fejlődött, igy éppen azok a

6*

83

művek nincsenek lefordítva, amelyek megfelelően reprezentálhatnák a nemzetiségi kultúra
magas szintjét. (Kár, hogy Szeli nem közöl újabb statisztikát, így az olvasó még csak nem is
sejtheti, miként változott meg — egyáltalán megváitozott-e a nem éppen kedvező helyzet.)
Egy valamin viszont el kell töprengenem. Ha a jugoszláviai magyar nemzetiség élete, kultúrája
állandóan fejlődik — már pedig a szerző többnyire ezt az egyenes vonalú, mindig előre haladó
mozgást igyekszik megrajzolni tanulmányában —, miképp lehetséges, hogy a magyar könyv
iránti jugoszláv érdeklődés állandóan csökken.
Más furcsaságra is fény derül. Ha a jugoszláv népek irodalmának magyar bibliográfiáját
egybevetjük a jugoszláv irodalmak magyar bibliográfiájával, arra az eredményre jutunk —
hangzik a megállapítás —, „hogy az 1945—1970 közötti időszakban 320 jugoszláv alkotás, főleg szerb-horvát nyelven írt könyv került a magyar(országi) olvasó elé, de csak körülbelül ennek a fele (pontosabban 159 magyar irodalmi alkotás) a jugoszláv nyelvek egyikén a hazai olvasó elé". E nem túl szívderítő statisztika fölötti csodálkozásunkat tovább fokozza, hogy a lefordított 159 magyar mű tekintélyes részét (41 százalékát) teszik ki Zilahy Lajos (42 könyv) és
Molnár Ferenc (14), valamint Harsányi Zsolt és Bókay János „hangsúlyozottan polgári eszmei
orientációt képviselő" alkotásai. Szeli István veszélyesnek tartja a „hídszerep" ilyesfajta értelmezését, mint ahogy „minden idegszálával tiltakozik" az ellen — e problémáról a jugoszláviai
magyar sajtó is sokat cikkezett —, hogy a különböző szerb és horvát színdarabokban a magyar nők kimondottan „kétes erkölcsű kocsmatündérként, bárnőként, korlátolt cselédként,
valamilyen alacsonyabb rendű embertípusként" ábrázoltatnak. (A magyar nemzetiségű szereplők ehhez hasonló befeketítésére a szlovák színpad is kínál egy-két adalékot.)
A Kisebbség mint ideológia című fejezetben a szerző többek közt hivatkozik a tíz év
előtti, a Kalangya irodalomtörténeti, eszmei, esztétikai és kulturális szerepét vizsgáló értekezlet megállapítására: a folyóirat képviselte „kisebbség"-koncepció „egy redukált irodalmi kritériumhoz vezetett ei, s ezért a dilettantizmus melegágyává lett". AnélRül, hogy kétségbe vonnám e megalapozott tanulmányokra támaszkodó kijelentés hitelét, a tágabb sugarú, több
szempontú vizsgálódást szorgalmaznám. Hiszen a nagykorú, szabadkai Híd is, főképp a szépirodalmi jellegű közléseit tekintve, majd mindvégig a „dilettantizmus" melegágya volt, annak
ellenére, hogy a kisebbségi" ideológiánál magasabb szempontok — az osztályigazság — tudatában szervezte (munkás) íróit. És hova tegyük a csehszlovákiai Fábry Zoltán nem „kisebbségi" ideológiát tükröző, de az ötvenes évek irodalmi bontakozását épp a megértő, „elnéző" hanggal segítő pedagógiai kritikáit, melyek egy dolgot tekintve nagyon is közel álltak
Szenteleky Kornél „redukált irodalmi kritériumaihoz": a saját érték megbecsülését tűzték ki
célul. Ezek a nagyon is szükségszerű „megalkuvások" kellettek ahhoz, hogy a sanyarú körülmények közt'is működjék valamiképp a kritika „építő" jellegét hangsúlyozó rendszer.
A polarizálódások (Híd — Kalangya; Szervezett Munkás — Napló) ismeretében sem szabad megfeledkezni arról, hogy az esztétikai vizsgálódás nem korlátozódhatik csupán az alkotók ideológiájára, hiszen akkor például Szirmai Károly és Herczeg János prózája alatta maradna a Híd — hogy a Szervezett Munkás „író-levelezőit" ne is említsem — megannyi dilettáns alkotói próbálkozásának. És a „szociális irodalom" legaktívabb művelőjének, Laták Istvánnak lírája is homályba borítaná az erdélyi „kispolgár", Dsida Jenő költészetét. Szeli István
természetesen tudatában van mind ennek, de kötöttsége nem nagyon engedi, hogy az eszmetörténeti szemponton túllépve, a teljes jugoszláviai magyar kultúra útjának megrajzolásával
próbálkozzék.
A könyv két leghosszabb fejezete az anyanyelv szerepének polgári és szocialista szemléletével foglalkozik, illetve azt elemzi, hogy a kisebbségi irodalom miként fejlődött nemzetiségi
irodalommá. A tanulmányíró úgy véli, a két háború közötti időszakban — „legfőként íróink
és gondolkodóink szűkös, a céhbeliség kérdéseire szorítkozó nyelvszemlélete miatt" — nem
voltak meg a feltételek a nyelv életének egészével (társadalmi és nemzeti funkcióval!) számot
vető nyelvművelő tevékenység kialakítására. Csak 1945 után, s főleg az önigazgatási rendszer
megszilárdításával kerül újra előtérbe a „nyelvkérdés" és az anyanyelv érvényesítése minden
84

területen, melyet így vagy úgy, természetesen a politika is sürget. Kossá János 1939-es tanulmányát Szeli „elvi jelentőségűnek" ítéli, melynek végkövetkeztetése alighanem minden korban megszívlelendő: „A kisebbség kisebbrendűség-érzetét csak egy erős, nyelvbe és népi kultúrába ültetett nemzetiségi öntudat tudja ellensúlyozni. Mert a kisebbrendűség érzetével, határozatlanságával nemcsak magyarsága, nemzetisége sikkad el az embernek, hanem embersége
is. Csak nyelvével, népének nyelvében élő múltjával, hagyományaival, történelmével, egész
kultúrájával — csak nemzetiségének öntudatával és az egészben feloldódásával járulhat hozzá
itt is a magyarság Vojvodina kultúrájához."
Noha Szeli István a hatvanas évek közepén alakult Jugoszláviai Magyar Nyelvművelő
Egyesületet a „legátfogóbb", „legjelentősebb" szervezetnek tartja, amely ezen a tájon nyelvművelő céllal valaha is működött, az elismerésre méltó széles tevékenység mellett arra is kíváncsiak volnánk, hogy az egyesület mit tudott tenni a jugoszláviai magyar nemzetiséget ma is
szorító ezernyi baj orvoslásában (fakult nyelvi öntudat, anyanyelvföladás, az anyanyelvű iskoláztatás jogáról való lemondás stb.). Az anyanyelvi műveltség alfája és ómegája az iskolapolitika, így az olvasó azt is szeretné tudni, hogyan áll ma a jugoszláviai magyarság iskolaügye; nem ártott volna — esetleg statisztika formájában, az 1945 utáni friss éveket mintegy kiegészítendő — erre is némi terjedelmet szentelni. Úgy hírlik, az 1970-ben szervezett adai
Nyelvművelő Napok — nálunk jobbára Szarvas Gábor Nyelvművelő Napok elnevezéssel ismerik — az utóbbi években szüneteltette tevékenységét; azért is kár e rendezvény megcsendesedéséért, mert — Szeli értékelésével — itt „történt először kísérlet a hazai magyar nyelv társadalmi^ életfeltételéinek, állapotának, fogyatékosságainak és fejlődési távlatainak tüzetes megvitat. sára". ,
, v kötet legizgalmasabb fejezetei A kisebbségi irodalom átfejlődése nemzetiségi irodalomn á, A téma kifejtése könyvnyi terjedelmet érdemelne, csak így lehetne viszonylag átfogóan kjmeríténi a kérdésben rejlő, még ma is egymással csatározó vitapontokat. Ha ez ügyben
egyálíalán beszélhetünk véglegességről, hiszen itt is fejlődésfolyamatról van szó. A tanul-"
mányíró, feladatának tartva a nemzetiségi irodalom „viszonylagos új fogalmának" körülírását, vitázik p ó k k a l a nézetekkel, melyekben az egységesnek tudott magyar irodalom képzete
és viszonyításrendszere az uralkodó, ahelyett, hpgy a másféleség mozzanatára esne a hangsúly. Szeli úgy gondolja, a szomszéd országok magyar irodalomtörténészei — Kántor Lajos,
Csanda Sándor és Turczel Lajos — s a jugoszláviai magyar és a magyarországi irodalmárok
műveikben egy ma már meghaladott felfogást tükröznek; s ezt leginkább szóhasználatuk bizonyítja: aNromániai, csehszlovákiai, jugoszláviai magyar irodalom ekkor és ekkor „keletkezett", „született", „alakult", „bontakozott ki" stb. E nézeteket a következőképp nyugtázza:
„Mindez csak abban az értelemben igaz, hogy Románia, Csehszlovákia, Jugoszlávia 1918-ban
létrejött államalakulat, s ezért csehszlovákiai stb. magyar irodalomról természetszerűleg csak
ettől az időponttól kezdve beszélhetünk, más vonatkozásban azonban elégtelennek érezzük e
meghatározásokat."
Olvasatában a fönti tanulmányok „az irodalmi önnemzés képtelenségét" visszhangozzák;
vélelme szerint pusztán módszertanilag sem fogadható el az autogenezis elmélete, mert az irodalomteremtés számtalan (társadalmi, közösséglélektani, gazdasági, állami, tudati stb.) összetevője
közül csupán egyet emel ki: az államit, „azt sugalmazván, hogy ez az addig soha-sem-volt új irodalom egyedül az új államnak köszönheti létezését". Szeli István okfejtésére meg kell jegyeznem: az új államalakulatok létrejötte: tény, s ez — akárhogy is veszem — döntően hatott az új
„kisebbségi-nemzetiségi" irodalmak megszületésére. (Különben, hogy a romániai, csehszlovákiai stb. magyar irodalom úgy érzi, hogy szervesebb része az egyetemes magyar irodalomnak,
mint a jugoszláviai, nem intézményrendszerük fejletlensége, az öntudat hiánya stb. magyarázza,
hanem számos politikai, társadalmi körülmény, és Erdélyt tekintve, talán az egyetemes magyar
irodalom hagyománykincsének közelisége, példateremtő-sugárzó hatása is.)
A tanulmány példák sokaságával bizonyítja: a két háború közötti viszonyokból következett a „kisebbségi" irodalom milyensége; változást csak a Jugoszláv Szövetségi Szocialista
85

Köztársaság alkotmánya hozott: a „nemzeti kisebbség" terminust „nemzetiségre" módosítván, véglegesen fölszámolta a korábbi jogegyenlőtlenségen alapuló státuszt. Ez volt az a döntő lépés, mikor lehetőség nyílott arra, hogy a jugoszláviai magyarság az irodalmát, kultúráját
illetően is államalkotó legyen. Szeli figyelmeztet: a Vajdaság mint autonóm szocialista közösség csak összetettségében érthető meg, és sok minden mellett kiemelendő a „gazdaságipolitikai önkormányzattal rendelkező földrajzi-területi egység" általános fejlődésének nem
egy (viszonylagosan) önálló vonása, „amely csak önmagából és sajátos külön fejlődéséből értelmezhető". A jugoszláviai magyar irodalom — mely a könyv szerzője szerint egyenrangú a
magyarországi! a romániai és a csehszlovákiai magyar irodalommal — azért dajkálhatott föl
egyedi, sehol máshol meg nem születhető opuszokat (Sinkó Ervin), mert a „más-másféle »szabadságok« és »kötöttségek« által befolyásolt esztétikai tudat" s nem utolsósorban az őt létrehozó számos körülmény bátorítóan hatott az alkotások kiteljesedésére.
A jugoszláviai magyar irodalom része a „jugoszláv irodalmaknak". A szerző a szlovén, a
macedón, a szerb és a horvát irodalmat „önmagában is tisztázott, önálló történetiséggel,
nyelvvel és belső kritériumokkal rendelkező fogalomként" értékeli, míg a Vajdaságban élő népek irodalmára történetileg nézve a hármas determináltság jellemző. „Képzettartalmaival,
kulturális emlékeivel, régebbi üzeneteivel, nyelvi, stiláris és verselési hagyományaival mindegyik a maga „anyairodalmához" kapcsolódik (vagy pedig azonos vele, mint a szerb), földrajzi, állami, politikai hovatartozása, valamint eszmei tartalmai szerint azonban a jugoszláv közösség alkotóeleme, ezen belül pedig egy ma még csak inkább alkotmányjogi autonómiát élvező területnek, mintsem endogén kulturális közösségnek a szellemi tartalma. Tehát vízszintesen
és függőlegesen is többszörösen tagolt jelenség."
A művelődés alapjainak mennyiségi változásai 1945 után című fejezet a szocialista magyar kultúra kibontakozása szempontjából a következőképpen összegzi a 45 utáni három évtized „etapjait": a negyvenes és ötvenes évek erőfeszítései a tömegkultúra létfeltételeinek megteremtésére irányultak; a hatvanas években a közép- és felsőfokú oktatás minőségi változása
együtt járt a káderképzés föllendülésével; a hetvenes éveket — újabb minőségi változás eredményeképpen — a magyar nyelvű és tárgyú humán tudomány felvirágzása jellemzi. Kár, hogy
a tanulmánynak ez a lényegbevágó része csupán egy 1952-es kiadvány statisztikai összefoglalójára támaszkodik. A rossz magyarsággal írott jelentés ily mérvű — szó szerinti! — idézése
azért is zavaró, mert fontos megállapításai már-már komikussá válnak, nem szólva az értelmezést is megnehezítő dirib-darab nyelv egyéb homályairól. Nem tudhatni, hogy az első bő fél
évtized eredményeit követték-e újabbak, mert a következő három évtized fejlődését (megtorpanását?) bizonyitó statisztikák közzététele sajnálatosan elmaradt.
„A jugoszláviai magyar szellemi élet jóval többre képes, mint amennyit eddig felmutatott" — olvasható a két intézmény kialakulását tárgyaló részben, s ez összecseng egy „fiatal"
kutató, Bosnyák István megállapításával: „ . . . a mi szellemi életünkben sokszor nem tudunk,
nem merünk élni ugyanazokkal az objektív társadalmi és művelődéspolitikai lehetőségekkel,
amelyekkel kollégáink nemcsak az egyébként sem távoli Belgrádban, Zágrábban vagy Ljubljanában élnek, hanem itt, Újvidéken is. Csak éppen más intézményekben, más művelődési fórumokon. Mintha lenne tehát valamiféle sajátságos nemzetiségi színezete is ennek a mi szóban
forgó provincializmusunknak."
Szeli István eszmetörténeti tanulmánya, vázlatossága ellenére is, számot tarthat a magyarországi olvasó érdeklődésére. Örömem, örömünk nagyobb lenne, ha a jeles irodalomtörténész professzor, részletesebb kifejtéssel azt is megmutatta volna, ami a jéghegy víz alatti részére vonatkozik. Lehet, hogy vannak ilyen munkák, de azok nem, vagy nehezen jutnak el
hozzánk, holott a kultúrák ilyesféle cseréjével nép és nemzetiség egyformán gyarapodhatnék.
(Kossuth.)
SZAKOLCZAY LAJOS

86

A nemzetiségek egyenjogúsításának útján
A NEMZETISÉGI JOG FEJLŐDÉSE A DEMOKRATIKUS ROMÁNIÁBAN —
JOÓ RUDOLF BESZÉLGETÉSE DEMETER JÁNOSSAL

A Kossuth Könyvkiadó új sorozata, „A híd", és Joó Rudolfnak köszönhetően, annak
első kiadványa talán azt jelenti: Magyarországon is felébredt Csipkerózsika álmából a legújabb kori és a napjainkra vonatkozó nemzetiségi kutatás.
Ezúttal indokolatlan megkésettségünk: a világon mindenütt megnőtt az érdeklődés a
nemzet és a nemzetiség iránt; több szocialista országban intézményes keretek állnak e tudományág képviselői rendelkezésére; Romániában Gáli Ernő megfogalmazását kölcsönvéve:
„tegnapi és mai önismeret" és „Sajátos tudatunk történelmi gyökerei" címen folyik a romániai magyarság távoli és közelmúltjának feltárása és az ismert nemzetiségi jogász, Mikó Imre
azért tette meg vizsgálódása tárgyául a nemzetiségi tudat és a jogi tudat viszonyát, hogy a társadalom egészével megismertesse az alkotmány és a különböző törvények és rendeletek nemzetiségekre vonatkozó részeit, hogy azok maximálisan élni tudjanak vele.
Jelen könyvecske műfaját tekintve is rendhagyó: a nemzetiségi kérdés egyik legkiválóbb,
tárgyilagos szemléletű hazai szakértője, Joó Rudolf által készített jogtörténeti interjú a Kolozsváron élő Demeter Jánossal (1908—). Demeter ott volt a romániai magyar haladó politikai
mozgalom születésénél — ld. Erdélyi Fiatalok, Magyar Dolgozók Országos Szövetsége (MADOSZ) —; az észak-erdélyi antifasiszta ellenállás megszervezésénél; 1946-ban, mint a MADOSZ jogutódja, a Magyar Népi Szövetség (MNSZ) jogügyi szakembere, a nemzetiségi törvénytervezet egyik kidolgozója; a törvénysértések szenvedő alanya; egyetemi tanár, szerzője
több jogtörténeti tanulmánynak; Eduárd Eisenburgerrel és Valentin Lipattival közösen írta
„A nemzetiségi kérdés Romániában" (1972) című, különböző idegen nyelven megjelent művet. Emlékirata, a „Századunk sodrában" (1975) elsődleges történeti forrásnak számít a szakemberek számára is.
A megkérdezett és a kérdező rendkívül harmonikus, mondhatni gazdaságos együttműködésének tulajdonítható, hogy az olvasó megtudja: 1. az 1919-ben Románia és a szövetséges
hatalmak között megkötött kisebbségi szerződést nem foglalták be az alkotmányba; s a beígért kisebbségi törvény sem készült el; 2. hogy 1940—44 között Észak-, és Dél-Erdélyben egyaránt hivatalos lett a faji és a kisebbségi diszkriminációs politika; 3. ami a címben jelzett korszakot jellemzi — ahogy azt a Nemzetiségi Minisztérium kiadványa 1948-ban, és Joó Rudolf
beszélgetőpartnere 1983-ban megállapította: „a nemzetiségi kérdésnek a haladó demokrácia
szellemében való megoldását a román demokrácia erői döntő kormányzati feladatként jelölték meg". Ez Petru Croza költői megfogalmazásában így hangzik: a román kormányt az a
szándék vezette, hogy „a demokratikus Románia minden nemzetiségének szülőanyja legyen".
Demeter János tapasztalhatta, és Joó is világosan látja, hogy az 1944 utáni megváltozott nemzetiségi politikában a nemzetközi viszonyok és a belső demokratizálódás mellett meghatározó
szerepe volt Grozának, aki nem vitatta el, hogy a nemzetiségek és anyanemzetük közötti korlátozásoktól mentes kapcsolat erősíti és megszilárdítja Románia kapcsolatát is az illető országgal. A Groza-kormány nemzetiségi politikájával szemben a diktatúrák Romániája a legszélsőségesebb nacionalizmust képviselte, kiváltképp a homogén nemzeti állam koncepcióval. Ilyen
előzmények után került sor a nemzetiségek jogi helyzetének rendezésére, nem utolsósorban a
kollektív jogokat biztosító nemzetiségi törvény kidolgozására.
Joó kommentárjaiból, aki európai ismeretei alapján elfogultságtól s előítélettől mentesen, de a probléma akuttságát nem vitatva látja be Közép-Kelet-Európa nemzetiségi térképét,
meggyőző erővel derül ki az az egyetemes igazság, hogy az általános emberi és a speciális nemzetiségi szabadságjogok elválaszthatatlanok az ország demokratikus rendszerének mikéntjé87

tői, azaz akkor méri bőkezűen az állam mindezeket a jogokat, ha magas szintű a demokrácia.
Ez Romániára lefordítva: 1945—48 között a demokratikus fejlődés felfelé ívelő szakaszában
kiteljesedhettek a nemzetiségi jogok is, de 1948-tól a politikai antidemokratizmus erre a kérdésre is visszahatott.
Joó és Demeter szerint: a nemzetiségi egyenjogúságnak két feltétele van, amelyek együtt
járják végig a megvalósulás stációit. Ezek a feltételek: I. a) ha jogilag biztosítva van valamennyi állampolgárt megillető egyéni szabadságjog, b) és a nemzeti azonosság megtartását
biztosító kollektív szabadságjogok (nyelvhasználat: például statutum; kisebbségi érdekvédelmi szervezet: MNSZ; területi autonómia: Magyar Autonóm Tartomány). II. ha ez a jogrendszer működőképes, társadalmi-politikai valóság.
A Moszkvában aláírt fegyverszüneti egyezmény előírta a faji és a nemzetiségi üldözés beszüntetését, és az internáló és munkatáborokba hurcolt személyek szabadonbocsátását. Ezzel
végetért a romániai zsidóság kálváriája — 1940—44 között 400000-en pusztultak el az azonnali megsemmisítő akciók során Romániában, a 150000 észak-erdélyi zsidóból is csak 30000
tért vissza a lágerekből, és a MNSZ közbenjárására 1945-ben hazatérhetett az az 50—60000
indokolatlanul, kisebbségi sorsából adódóan internálótáborba hurcolt magyar is.
Demeter magyarázata szerint a nemzetiségi panaszok orvoslására állították fel 1944. november 14-én a Nemzetiségi Minisztériumot, de ezt mindenképpen ki kell egészíteni egy adalékkal. A dátum azonos azzal, amikor a SZEB részéről a szovjet katonai parancsnokság bevezette a felszabadított Észak-Erdélyben a magyar lakosságot ért atrocitások miatt — ezt nyugati diplomaták is megerősítették — a szovjet ellenőrzés és az ODA Észak-Erdélyi Végrehajtó
Bizottsága vezetése alatt az autonóm román—magyar közigazgatást. Az 1945. február 7-i
Nemzetiségi Statutumot, amely a közigazgatásban és az igazságszolgáltatásban biztosította a
nemzetiségek nyelvének használatát, ahol a lakosság 30 százalékát teszik ki, a romániai magyar értelmiség olyan alapnak tekintette, amelyet továbbfejleszteni szükséges, a jogegyenlőség
érdekében. Joó ismételt kérdésére Demeter megerősítette, hogy a statutumot azóta sem vonták vissza, Mikó azonban úgy látta, hogy ma ezzel nem számolhat a romániai magyarság. Az
Észak-Erdélyi Végrehajtó Bizottság a statutumot az északi-erdélyi viszonyoknak megfelelően
módosította; a kétnyelvűség a belső ügyintézésben, a lakossággal való érintkezésben és az állami és tömegszervezetek vonatkozásában 1953—54-ig megmaradt gyakorlatilag. 1945—46 között, amikor a romániai magyarságot képviselő szervezet, a MNSZ, a román reakcióval szemben a baloldal szövetségeseként egyenrangú félként vett részt az ország újjáépítésében, s amikor még a mindent háttérbe szorító osztályharc nem károsította a demokrácia és a nemzetiségi
egyenjogúság elvét és gyakorlatát, létrehozhatta egyenjogúságát biztosító intézményes szervezeteit. A magyarságra nézve kedvező fordulatot vett: a visszaperlési törvény, a CASBI, a Csíki Magánjavak, a földosztás, a táborok fölszámolása, a rendezetlen állampolgársági helyzet
megszűnése.
1946-ban a béketárgyalások kétszeresen is fordulópontot jelentettek: a nemzetiségi törvénnyel az egyenjogúság maximális biztosítását érhették volna el — a tetőpont ugyanis a hanyatlás kezdete is volt. Júniusban tartotta az MNSZ, a romániai magyarság politikai szervezete II. kongresszusát. Kurkó Gyárfás az MNSZ országos elnöke a kongresszus előtt kapott
megbízást a kormány és az állami szervek részéről a nemzetiségek kollektív jogvédelmét biztosítandó, egy nemzetiségi törvénytervezet elkészítésére, amelyet szinte „24 óra" alatt dolgozott
ki Berivoy János és Demeter János. A nemzetiségi törvényt a kormánnyal történt egyeztetés
után elfogadta a kongresszus. Mint Demetertől megtudható, ez kiegészítette a statutumot: azzal, hogy biztosította a nem román anyanyelvű állampolgárok egyesülési jogát; az egy központi érdekképviseleti-, közjogi szervezet létrehozását; a közigazgatási intézményeknél nemzetiségi bizottságok létrehozását; s a nemzetiségi nyelv használatát nem 30, hanem 15 százalékot kitevő lakosság esetében a belső ügyintézésre is kiterjesztette. Kiegészítésképp ismét szükséges a nemzetközi háttért megvilágítani: május 7-én Párizsban a külügyminiszterek tanácskozásán elutasították a magyar küldöttség felterjesztését: az Erdély 22000 km 2 terüle88

tére vonatkozó igényt. A párizsi béketárgyalások és a novemberi választások után — a baloldal győzelméhez az MNSZ félmilliós szavazatával döntő mértékben járult hozzá — a nemzetiségi törvénytervezet alkotmányos elfogadása elmaradt, amint azt az 1948-as Alkotmány szövege mutatja. Pedig az említett tervezetben foglalt jogelvek jelentősége túlnő egyetlen ország
keretein; szélesebb földrajzi körben is érvényes lehet tájainkon a szocialista nemzetek és nemzetiségek együttélésének biztosításában. Kívánatos lenne, hogy az MNSZ dokumentuma ott
legyen azon a munkaasztalon is, amely körül majdan egy nemzetközi munkacsoport az egyetemes kisebbségvédelem jogalapjait dolgozza ki. (Kossuth.)
LIPCSEY ILDIKÓ

Beke György: Boltívek teherbírása
Nem szólhatok anélkül Beke György Boltívek teherbírása című új riportregényéről, hogy
ne említeném a korábbiakat. Négy esztendeje, egyik beszélgetésünk során ezt mondta Beke
György: „Sorra járom az erdélyi tájakat. Eddig két ilyen riportkötetem állt össze; a Szilágysági hepehupa, amely, mint a címe mutatja, a Szilágyságról szól, valamint a Nyomjelző rokonság, amelyben a mai Fehér megyéről igyekeztem képet adni. Ezek sorát szeretném folytatni
más tájakról is." Nem sokkal e beszélgetésünk után megjelent a harmadik kötet Bekének e tájakat, megyéket feltérképező sorozatában, a Búvópatakok. Ebben Beszterce-Nadósz megyébe
kalauzolt bennünket.
Beke György, a romániai magyar irodalom méltán a legjobbak között számon tartott íróriporter egyénisége kiválóan ismeri Erdélyt. Népének múltját és jelenét kutatja, s a vele együtt
élő népeket. Azért kutat, azért vizsgál múltat és jelent, hogy felkeltse a nemzetiségi önismeret
igényét, segítse elmélyülését; s hogy a jelen állapotok feltárásával, közzétételével, a változások
irányának és formáinak rögzítésével, az egymásra ható, életet-sorsot formáló erők megmutatásával mindenki számára világossá, nyilvánvalóvá tegye a jövő lehetőségeit. S hogy ezáltal elgondolkoztasson és számvetésre késztessen mindenkit magánemberként, ugyanakkor valamely közösség tagjaként: mi a saját szerepe, feladata, sőt kötelessége annak érdekében, hogy
ezek a lehetőségek a legjobb, legmegfelelőbb formában megvalósuljanak.
Amikor az előbb úgy fogalmaztam, hogy tájakat, megyéket feltérképező sorozat, akkor a
feltérképezést mindenre értettem. Történelemre, hagyományokra, szokásokra, mai életformára, lehetőségekre, változásokra; sőt az emberi lélek és a gondolkodásmód feltérképezésére is.
Olvasottság, tájékozottság és szorgos utánajárás eredményeképpen a táj és az ott mindenkor
élő népek történelme és mai sorsa együtt, folyamatában van jelen Beke György riportregényeiben. Nem egymás mellett, hanem együtt, a maguk természetes összefonódásában mutatkozva
meg. S Beke riporteri erényei közé tartozik a tájékozottságon és a szorgalmon kívül a tények
tiszteletére alapozott őszinteség. Továbbá a saját vélemény, az elkötelezettség, a nyílt állásfoglalás. Mindez olvasmányos, könnyed stílussal párosul.
Azért mondtam el ezeket az előző három kötet említésekor, mert érvényes a tavaly megjelent negyedikre is. A Boltívek teherbírása az író Máramaros és Szatmár megyében tett utazásainak, barangolásainak eredménye. Misztótfalutól Kismajtényig feszül az a történelmiemberi ív, amely alá felsorakozik a vidék története, hajdani és mai embereinek élete. Nagykároly, Koltó, Érmindszent, s így sorjáznak tovább a települések a könyv lapjain. II. Rákóczi
Ferenc, Károlyi Mihály, Petőfi, Ady s más ismert személyiségek kerülnek szinte emberközelbe
a mai olvasóhoz. (S ez az emberközelbe hozni tudás is az irói erények közé sorolandó.) Törté89

neti leírások, idézetek, interjúk és írott portrék szerves egysége teszi többé, mint riportokká —
riportregénnyé Bekének ezt a könyvét is.
Az első állomás a barangolás során Kővár; s jellemző, jelképes epizód a múlt jelenhez kötésében, hogy ma már nehéz a feljutás a vár romjaihoz, de a régiek azért még ismerik a legrövidebb utat a falutól, hiszen évszázadokon át ők adták az őrséget, s ebbe a faluba húzódtak
vissza öregségükre, harcban-szolgálatban megvénülve. Utódaik élnek ott ma is. Beke Györgynek jó érzéke van ahhoz, hogy egyformán bemutasson és történelemalakító emberként elfogadtasson jeles, szobrot kapott egyéniségeket, valamint a mostani hétköznapok kicsi, helyi
hőseit. Ettől sajátos ez a könyv. Hadvezér és tanító, festőművész és traktoros él együtt a lapjain, feledve teret és időt; az emberi élet folytonosságának szolgálatában és tiszteletében.
Ami még a dokumentumregény irányába viszi a könyvet: a minden fejezet végén található Margó. Egyfajta kisnovellák sora ez; a következő fejezetbe átvezető, de önmagukban is
megálló, tanulságos történetek. S akár ezeket a más betűformával szedett Margókat, akár a
könyv más fejezeteit nézzük, észre kell vennünk, hogy nem „szép", ünnepire fényesített
könyv ez, szerencsére, hanem nagyon őszinte. A felelősség őszinteségével írt. Felelősséggel a
hagyományok, a ma együttélésre Ítéltek s a jövendő emberi életek iránt.
Beke György újabb könyve is az együtt élő népek, a kisebbségi sors, a lehetőségek és
szükségszerűségek képét rajzolja, lehetőségeit adja, buktatóit sorolja; s a hagyományok nemesebbjeinek átvételére, továbbfejlesztésük szükségszerűségére Figyelmeztet. Kicsi a világ,
mondja ez a könyv, mégsem tudunk zavarmentesen együtt, egymásért élni benne. Pedig kellene, sőt egyre inkább szükségszerű lenne. És lehet is, mint a könyvben nem egy példa mutatja. Jut benne hely és feladat mindannyiunknak. Nem tételesen, nem didaktikusán tartalmazza ezt a könyv, de sugallja, igazolja, figyelmeztet rá. Ezt erősíti, ezen elgondolkozni kényszerít. S jó, hogy ezt teszi. Történelmet ír Beke György. A közelmúlt évtizedek és a mostani
évek történelmét, erdélyi tájakon. Becsülnünk kell áldozatos munkáját. Mindezt ugyanígy
nem lehetne összeszedni később. S nem lehetne megírni ennyire részletesen; híradásul, okulásul és segítségül az egymást követő nemzedékeknek. (Kriterion.)
MÁTYÁS ISTVÁN

TARDI SÁNDOR RAJZA

90

\

SZÍNHÁZ

Keresztmetszet
A SZEGEDI SZÍNHÁZ ÉVADTABLÓJA
Tisztelettel (be)jelentem, a szegedi színház túlélte a felszabadulástól datált, legújabb kori
történetének sorrendben 40. évadját. (A zárójeles in flagranti oka: magam is most eszmélek
rá, jeltelenül zajlott.) S minthogy színházi fronton a kerek évfordulós megemlékezések csak
ezutánra várhatóak, Szeged színházi élete viszont — a háborús kataklizma végóráinak közeledtével — elsőként állhatott talpra, ez a tény több szempontból is tűnődésre késztet. Éppen
esztendeje, hogy e helyütt idéztük volt — a rekonstrukcióját vajúdó főépület centenáriuma
kapcsán — helyi színjátszásunk hőskorát, historikus szebb napjait, s azóta építkezés dolgában
sokkal okosabbak nemigen lehettünk. A negyvenes évek derekán először itt pislákolt megint
Thália szentélyének szirénáktól elfútt örökmécsese, hogy mint lepkéket a lámpafény, bűvölje
vonzáskörzetébe az ország élvonalbeli előadó-művészeit: színészeket, operaénekeseket, zenészeket. Az az időszak elmúlt; visszavonhatatlanul, végérvényesen. Hullámvölgyek és hullámhegyek követik azóta egymást, most momentán a szedelőzködés, az erőgyűjtés korát éli a színház. Készületét hőn óhajtott szép napokra, mikor újra ismerősen hangzik a páholybérlet, s
akadnak gazdái, mert ütőképes, színvonalas társulatok, izgalmas, lélekmelengető előadások
csábítanak egy küllemében korszerű, belső tartalmában modern színházba.
Jelen pillanatban lépeget felé a stáb. Mi történt? Az opera vezetői kicserélődtek. Pál Tamás visszatért az Operaházba, Horváth Zoltán főrendező a Fővárosi Operettszínházhoz távozott, az új főzeneigazgató Oberfrank Géza, Pál valamikori stimmkollégája pedig araszos lendülettel, nagy elánnal vette át posztját, szimfonikusaink és az operajátszás, egyáltalán Szeged
zenei életének irányítását. A prózához fölkészült, tájékozott dramaturgok (Görgey Gábor,
Vinkó József) szállítottak darabokat, markánsabb egyéni megnyilatkozásra (London királya:
Király Levente, Nyitott ablak: Hollai Kálmán, Jó estét nyár: Kovács Zsolt) vagy intenzív csapatmunkára (Fejek Ferdinándnak, Kár, hogy k...) — mikor hogyan tudtak élni vele. A meghirdetett programot nagyjából sikerült tartani, minimális, a színházi világ rapszodikus viszonyaihoz képest jelentéktelen korrekcióval; ezenfelül újdonságnak számít, hogy áttértek az ötnapos munkahétre, azaz hétfő után kedden sem játszottak. (Más kérdés, mennyire szerencsés
kihagyni éppen a hétfőt, amikor nincs tévé.)
*

A prózai tagozat érdekes premierrel indította az évadot. Az idősebb Dumas drámatörténetileg is jegyzett „romantikus játékát", a London királyát mutatták be az egzisztencialista
Sartre átdolgozásában, s már maga a szerzőpárosítás, e két stílus elegye sem hétköznapi. A darab Edmund Keanről, a 18—19. század jeles színészéről szól, akinek botrányairól legalább
annyi szóbeszéd járta, mint Garrickkel vetekvő művészetéről. Leírták azt is róla, hogy alacsony volt és csúnya, evégből — gondolom — rendkívül szuggesztívnek kellett lennie, amit
pusztán azért sem tartanék mellőzhetőnek, mert szegedi „hasonmása", Király Levente se nem
alacsony, se nem csúnya, viszont kevésbé démoni alkat. A figurát tehát egészen más,
91

amolyan savonarola-i megszállott típus előítéletével hozza színházba a néző, Király Levente
azonban mást játszik, ettől aztán a nők körében-tett hódításai is más akusztikát kapnak — hiteles inkább a politikai kalandorsága marad. Sartre-ot tulajdonképpen a művész és a politika
viszonya foglalkoztatta máig ható érvénnyel, a művészé, aki a politikai bennfentesség pózában tetszeleg, s a politikusé, aki a művészeti berkekben való jártassággal, cinkossággal.
A mű bonyolult gondolatiságát Sándor János rendezése leegyszerűsítette, az egészet meghagyta romantikus kalandnak, s tulajdonképpen ehhez asszisztál Varga Mátyás díszletképe,
Ék Erzsébet jelmezkollekciója. Igazán plasztikus figurát Dobos Kati Anna Damby-jétől kapunk — a hatalmat fölsőfokon képviselő walesi herceg, Szirmai Péter megformálásában, egysíkú, sablonos.
Jóval több szellemi izgalommal kínált meg Sándor János másik rendezése — Görgey Gábortól : Fejek Ferdinándnak. A kétrészes történelmi komédia első közönségmustrája még a
gyulai várjátékokhoz fűződik, Törököt fogtunk címmel tartotta keresztvíz alá Sándor, s ezzel
a textussal esett meg, hogy a kritikák javallatára dolgozta át a szerző. Az újabb változatot
ugyancsak Sándor János vitte szinre 1979-ben Debrecenben, így Szegeden egy többszörösen
kiérlelt, kifényesített szöveg találkozott a kivitelezésére vállalkozó harmadik társulattal. Görgey a háború, a hadiállapot mechanizmusával játszadozik el a rá jellemző, groteszk fintorokkal, szellemi eleganciával. A háború az háború, s a hadviselő felek, ha éppen nincs mit tenniük, pusztán megélhetésükért is üzemképes állapotban tartják magukat, illetve egymást. A magyar végvári vitézek kiegyeznek a törökkel: az eredményt látszateredményekkel pótolják úgy,
hogy kölcsönösen jól járjanak. A török fél szállítja a hullajelölteket, akik amott útjában állnak valakiknek, s a piszkosmunkát azokkal a magyarokkal végeztetik el, akik ezért a furcsa,
káderszelektáló tevékenységükért zsoldot kapnak a maguk gazdáitól, minthogy hazulra is teljesítik a tervet. E dramaturgiai bűvészmutatvány mögött nem nehéz fölismerni a clausewitzi
tétel rokokó fricskáját: a háború ugyan a politika meghosszabbítása más eszközökkel, ám amíg
- a politikát odafönt csinálják, az eszközök alul vannak, s ezekkel az eszközökkel vissza is lehet élni, akár becsapni velük a politikát diktálókat. Molnár Zsuzsa tehetséges várbelső-díszletében
több jeles színészi alakítás segíti a nézőt társául szegődni Görgey gondolatainak. Mentes József
Füleki várkapitányának naiv kihasználhatósága, Király Levente gyapjasi várispánjának körmönfont ravaszsága, Kovács Zsolt királyi biztosának az örök hivatalnokot anakronizáló hűvös
tárgyiassága vagy Berek Kati nagyravágyó várkapitálynéja kidolgozott, szép munka.
Ma már tűri a nyomdafestéket, meg aztán a bíboros ki is mondja, előadás végén, mit
pontoz a címbeli „ká" John Ford tragédiájában: Kár, hogy k... Shakespeare kortársát, jó hazai szokásaink szerint hosszú csönd után egyszerre fedezték föl az ország három pontján, a
most lezárult évadban citálta közönség elé a budapesti Katona József Színház és a szegedi, de
tervezte Zalaegerszeg is. Nem tudom, a véletlen számlájára írható-e továbbá, hogy a szerző viszonylag szerény színpadi terméséből is éppen erre gondoltak mindahányan. Szegeden mindenesetre nincs érzelmi-hangulati, vagy még inkább karakterbeli előzmények nélkül: még
Ruszt mutatta itt be, a Kisszínházban, Shelley A Cenci ház című darabját, ahol apa és lánya
vérfertőző viszonyából bomlik ki a családi dráma — ezúttal a testvérszerelem jut hasonlóan
tragikus kifejlethez. Érdekes, hogy mindkét darab írója angol, s választott színhelyük, ahol e
természetsértő kapcsolatok buggyanó lávafolyamát parttalanul engedik áradni, a reneszánsztáji Itália. (De hát a hadszíntér áthelyezése a szigetországból éppen a mediterránumba, s onnan üzenni a ködös Albionba vissza, már Sir Williamnek is bevált trükkje, kedvenc fogása
volt.) „A vélemények Ford művészi szándékait és eredményeit illetőleg mindmáig egymásnak
homlokegyenest ellenkező típusokba oszthatók — írja Szenczi Miklós egy 1937-es tanulmányában —. Ford műveire mindenki véralkata szerint reagál; félreismerhetetlenül dekadens
szellemük elragadja a rokonlelkeket, de megbotránkoztatja a konzervatív természeteket."
Meglehetősen pontos diagnózis ma is. Ahhoz már harcedzett a néző, hogy a hirtelen lobbanó
indulatokért rögvest karddal vesznek elégtételt, s percek alatt hullahegyek domborulnak a
színpadon. Hanem a vágy és a bosszú ilyen nyers „átcsoportosítása", amivel minden relatív
92

lesz, s az eredendően erkölcstelennek ítélhető testvérszerelem még mindig egy erkölcsösebb
magatartás fölényével vívhatja meg haláltusáját, küzdheti ki magának öngyilkos nászát — ez
a fordulat igazán elgondolkodtató. Kivált, ha üzenetét szeretné fölfejteni a néző. Főiskolai
hallgató, Bodolay Géza vizsgarendezése próbálkozott vele Szegeden — őszintén szólva nem
sok sikerrel. Technikailag ugyan kiállította a darabot, csak hát a lényegi problematikájával
nem tudott mit kezdeni igazán. Varga Mátyás befelé levegősen terjeszkedő díszletei teret, udvart, fogadószobát egyaránt érzékeltetnek, lejáróit félig borító rácsait fény vetíti a falakra,
nyomasztó börtönlevegőt árasztva. Molnár Zsuzsa karakterfestő jelmezeiben ily miliőben játszanak a színészek. Dobos Kati Annabellája és Vass Gábor Giovannija szenvedélyesen, mármár patetikusan ábrázolja ennek a különös szerelemnek rómeói nagyságrendjét, elkerülve a
patologikus felhangokat — aminek reagálása a többiekre, elsősorban a lányt nőül vevő Soranzo: Hollai Kálmánra, illetve a szerzetes Kovács Zsoltra marad. Ők az előadás legjobb figurái.
A prózaévad búcsúpremierjén „Viktor Edman", Fejes Endre különös sorsú munkásfiúja
köszönt be a Kisszínházba: Jó estét nyár, jó estét szerelem. Regény, tévésorozat (Harsányi
Gáborral), majd Presser Gábor hangulatfestő zenéjével musical a Vígszínházban (Hegedűs D.
Gézával) — ennyi röviden a darab előélete, míg ez utóbbi változat ideért. A hatvanas évekből
a nyolcvanasra. Aktuálisnak kell hinnünk tehát, nota bene, bizonyos utalásai fölött hamar eljárt az idő: ma már egy géplakatosnak, ha görög diplomatát játszik, havi 1600-ból legföljebb
fél délutánra futná a drinkben. Persze nem is ez a lényeges. Fontosabb ennek a munkásfiúnak
illúziója és ambíciója, ami némiképp fölmentést adhat számára a kétségtelen bűnügyben, hiszen félelmeinél csak a vágya erősebb olyan életforma iránt, mely lehetőségeivel karnyújtásnyira van tőle, akár élhetne is vele. Vajh' ekkora ambícióval miért nem választja a törvényes
— bár fáradságosabb, hosszabb nekifutást igénylő — utat? Elvégre ha görög diplomata nem
is lehetne nálunk, de magyar igen, külföldön (jóllehet a kettő nem ugyanaz). Mitől sietős a
dolga? Aztán itt van a külföldimádó, hiszékenységig parvenü magyar tempó, ami szintén érvényes kortünet — mást ne mondjak, aktualitásáról némiképp olyan események gondoskodtak, mint a hirhedt képlopás ügy. Egyszóval változatlanul akadnak tűnődésre késztető gondolatok a Jó estét nyárban, ezért sem vették elő hiába. Sándor János filmszerű, áttűnésekkel,
montázstechnikával komponált rendezése tulajdonképpen jól üzemel Varga Mátyás mozgékony, célszerűen kifejező díszletgörgényein — a gond mindössze annyi, hogy nincs elég markáns, pillanatképekre is életsorsokat fölvillantani képes színésze hozzá. Még úgy sincs, hogy
Katit Janisch Éva, Veronikát Juhász Róza főiskolai hallgatók játsszák. Több szerepet összevontak, s ez is zavaró. Nem tudni például, hogy Király Levente szmokingos Hűvös-papája,
akit fölültet a fiú, azonos-e vagy sem a későbbi személyzetissel, mert ha igen, esetleg bosszújától kell tartani; de hasonló tisztázatlanságok érzékelhetők más szerepösszevonásokon is.
Mindazonáltal Kovács Zsolt Fiúja sok emlékezetes percet szerez. Egész attitűdje, tartása, járása, szorongásos magabiztossága sok mindent megsejtet a darab sajátságos lebegéséből,
ugyanakkor féltést és részvétet ébreszt a nézőben. Kár, hogy az éneklésével baj van, amit nem
bír hangmagasságban, azt is erőlteti, ahelyett, hogy recitálná. Mellette Dobos Katira és Hollai
Kálmánra lehet még figyelni.
Mielőtt az operához kanyarodnék, hadd tegyek említést a moziszínház zenés tréfájáról,
Nóti Károly Nyitott űó/űArjának bemutatójáról. Már azért is, mert Nóti egész tevékenysége —
gyaníthatóan — másként ítéltetik meg ma, mint fogadták az ötvenes években. Mondhatnám
akár, az eltelt évtizedektől rálátásunk támadt, így inkább emelkedett az ázsiója, kivált hogy
elterjedt a televíziózás, s a humor, a kabaré szélesebb csatornahálózathoz jutott. Éppen a szegedi előadás egyik érdeme, hogy nyilvánvalóvá teszi, bizony akadnak nehezen vagy soká múló
visszásságok, melyek Nóti szatirikus tollán mit sem vesztettek aktualitásukból. De általában a
civil és a katonai szellem kényszerű társbérlete is olyan örökzöld témája a humornak, amiről
Nóti könnyed szellemességgel, mégis meggondolkodtatóan tud csevegni. A Nyitott ablak
tudniillik arról a nyitott ablakról szól, melyen át beugrott valaki a cselédlányhoz, s a szerelemgyerek apját vadászva naiv kötélhúzás indul: civil apát találna a polgármester, de ez sérti az
93

őrnagy önérzetét, hiszen ahol egy katona ebbeli képességeit, s rajta keresztül egyebeket vonhatnak kétségbe, ott nem nyerhet erkölcscsatát holmi civil bagázs. Persze a darab több ennél.
A katonai szolgálatát bájos ügyefogyottsággal kompenzáló-viselő, elpusztíthatatlan Novotny
közvitéz és a megesett cselédlány, Mariska szívregénye mögül egész irodalmi körgát kontúrjai
derengenek föl a Svejktől Molnár Ferenc Liliomjáig. E két példával azért is hozakodnék elő,
mert a „derék katona" azonosságát le sem tagadja, ellenkezőleg, büszkén vállalja Angyal Mária előadása — miként Molnár Ferenc dramaturgiáját, kompozíciós technikáját is tetten érni a
játékszervezés oly bravúrjaiban, mint a kesztyűsjelenet, ahol egyetlen apró ruházati cikk elégséges a szituáció már-már agyonbonyolításához. Enerváltan, sápkórosan indul az előadás, a
néző sokáig arra gondol, igazi darab helyett legföljebb megteszi, ám aztán, hogy fölpörögnek
az események, Angyal Mária rendezése sem kényszerül a színészek egyéni képességeire elbizonytalanítani a hatást. Ritmust vált, s ez javára válik. A sok jó szerep néhány jó színészi alakítással mulattatja a nagyérdeműt. Hollai Kálmán viszi a prímet: a Figura háttérországának
tapasztalataival töltekezve játszik el amolyan népszínművesre honosított Svejket, akitől egyáltalán nem zavaró, ha énekelni kezd. A kis ember csöndes apoteozisát se fullasztja a kétségtelenül kínálkozó külsőségek közönségpukkasztó folyondárjába; mer mértéktartó lenni, s ez itt
nem is olyan könnyű.
*

Az operai tagozat három bemutatót tartott. A hagyományosan egy estére tervezett Parasztbecsülettel és BajazzókkaX nyugati turnét bonyolítottak le, tavalyról hozták át magyar
nyelvű premierre A sevillai borbélyt, végül Smetanának adóztak, halála centenáriumán, Az eladott menyasszonnyal.
A Parasztbecsület Hubay Jenő egyfelvonásosával, a Cremonai hegedűssel ment 1935-ben
a szegedi szabadtérin, mely dátum azért is nevezetes, mert a szerző, Pietro Mascagni vezényelte. A hazai operajátszásnak, benne a helyinek, egyébiránt sincs restanciája a századvég megismételetlenül friss, a szenvedélyeket eredetien fölkorbácsoló két alkotásával, a Bajazzókkal
sem — mindkettő gyorsan érkezett Itáliából, operaegyütteseinknek rendre visszatérő repertoárdarabjai. Most Szegeden Horváth Zoltán rendezi. Csikós Attila egy templomtér makettjére tervezi a Parasztbecsület díszleteit, a Bajazzókét még kisebb színpadra és környékére; Vágvölgyi Ilona jelmezei az indulatok sötét tónusát fantáziával színezik át. Tudom, unos-untig
emlegetjük a Zenés színház mostoha térviszonyait, hogy garzonban nehéz húsvéti körmenetet
tartani, ezért ajzottabb éberséggel fürkésszük, ahogyan Horváth Zoltán a színészvezetésbe,
arcok játékába, mozdulatokba sűríti ötleteit. így celebráltatja például az Intermezzo alatt
Santuzzával a szerencsétlen nő saját kis gyászmiséjét, a jegyesség, a gyermekáldás fájdalmasan tovatűnt ábrándjának nosztalgikus némajátékát. Felette szükség is támad a szereplők apróbb gesztusaira, mivel az előadások olasz nyelvűek, a nézőnek szinte egyetlen információforrása a történésről. S szerencsére a zenei kivitelezés nem ütközik lehetetlenítő falakba. Oberfrank Géza munkamódszere mindenekelőtt a zenekari hangzás ápoltságán érezteti hatását.
Nem mintha korábban orchestrális gondok jellemezték volna a helyi operajátszást, ellenkezőleg, szimfonikusaink általában biztos pilléreit garantálták az előadásoknak. Most tehát egy
eredendően jó minőség további fejlesztésének lehettünk örvendetes fültanúi, hogy szinte teljesen kiszűrtek az üres, szóródásos vagy tartalmatlan szólammenetek, az intonáció tiszta és
magvas, a muzsikának töretlen folyamata van, s ez a tömör, mégis választékos hangzástest sohasem privatizál a színpaddal, noha e nyitott zenekari árokból kukucskál a kísértés. Mintha
vattába vagy nemes kötőszövetbe ágyazottan szólalnának meg a hangszercsoportok, egy-egy
motívumot gondosan indítanak, ívelnek és fejeznek be. A zenekar szimfonikus igényű közreműködése inspirálja a színpadot, ahol váratlanul szépszámú kitűnő teljesítményt találni. Misura Zsuzsa, Németh József, Sebastian Gonzales, illetve Juhász József és Gyimesi Kálmán
egymást múlják fölül: ennyi remekül megoldott szerep, ráadásul főszerep, egyetlen estén,
már-már luxus, persze ki bánja. Misura Santuzzája nagyívű, drámaian megélt, itt-ott tán kissé
94

sok is, ahogyan hangerővel a Leonorák felé mozdítja el szólamát. Németh József intakt, robosztus, zeneileg gondtalan Alfio, csupán Sebastian Gonzalesnek akadnak odavetett megoldásai, ám egészében az ő Turidduja — igéző dallamformálásával — a szerző megálmodta délszaki temperamentum. Varsányi Mária Lolája kissé visszafogott, Lengyel Ildikó Luciája inkább színészileg segíti az előadást. A Bajazzókat Gyimesi Kálmán esztétikus prológja konferálja, mindjárt légkörteremtőn, hogy a hallgatóságot meglegyinti a művészet szellemkeze.
Gyimesi végig kitűnő Tonio, a figura vérében van, s hasonlóképpen felsőfokon szólhatunk
Juhász József Caniójáról, a Kacagj, Bajazzót! megrendítően tolmácsolja. Toscájára emlékezve nincs olyan jó passzban Bajtay-Horváth Ágota, ám Neddájának föltétlen erénye a szerep
komplex értelmezése, hogy zene és játék minden rezdülésében egymásból következik.
Szokatlanul rövid időn belül jutott vissza premierközönség elé A sevillai borbély, Rossini
sikeroperája. Másfél esztendeje ment itt olaszul, vendég-Figaróval, fél szemmel nyugati turnéra figyelve, Pál Tamás dirigálásával, hogy csupán csak azon körülmények fölsorolására szorítkozzunk, melyek azóta megváltoztak, s így jószerivel indokolják e repríz szokatlan gyorsaságát. Mert a darab magyar nyelven, helyi Figaróval, nem kifelé kacsintgatva, de sorozatelőadásokra készülve, kivált pedig más karmesterrel, némileg más orcáját mutatja. Kezdjük
talán a végén, Oberfrankkal, akit nemcsak dirigensként, de átdolgozóként is föltüntetnek a
színlapon, Blum Tamással. Tulajdonképpen az eddigi Sevillai-előadásoktól éppen a friss fordítás, s a belőle következő dramaturgia különbözteti meg ezt az előadást. Oberfrankék persze
nem írták át gyökeresen a szöveget, ám azt sem mondhatnánk, hogy pusztán pár berögzött
formula mandzsettagombjait vasalják körül. Eljárásuk két lényeges eleme: a prozódia és a
cselekmény összefüggéseinek megvilágítása. Az előbbi látszólag az énekeseknek segít, jóllehet
a hallgató fülének is tetszetősebb, ha például egy rövid, lemenő koloráló futamban nem azt
kell énekelni, hogy „szeretlek", hanem „imádlak", vagy az „elbűvölt" helyett „elbájolt" hallik — énekelhetőbb, kerekebb, könnyebben gördül. Hanem következményeiben messzebb
mutat, hogy a cselekmény szempontjából fontos információkat is újrafordították, világosabbá, érthetőbbé téve, mi fog történni. Ilyen például a kulcslopás mozzanata, ami a korábbi változatban valamiképpen elsiklott, s nemigen értette, tán nem is figyelte a néző, hogyan jutnak
be Lindoróék Rosinához; most egyértelmű, Figaró cseni el a kulcsot Bartoló tói. A dolog lényege pedig, hogy ezeket a szituációkat kifelé, jól artikulálva, mintegy a közönség értésére adva játsszák. Általában tehát a recitativós szakaszokról van szó, melyek jószerivel azért kaptak
helyet a darabbán, hogy útbaigazítsák a nézőt. A friss szöveg rendezőigénnyel is föllép, átrajzolja a színpadi gesztusokat. A korábbi változat könnyedsége időnként szabadosságba, komikuma burleszkbe csapott át — most visszanyerte a darab a karakteréhez nélkülözhetetlen színpadi fegyelmét, tartását. Nem arról van szó, hogy a szereplők véresen komolyan vennék. Táncikálnak, bolondoznak eleget (Gyimesi Kálmán nagyvonalú Figarója és Gregor József telibetalált énekmestere viszi a prímet) — de nem többet a kívánatosnál. Oberfrank fölfogásában
A sevillai borbély nem komoly könnyűzene, mint Pálnál volt, hanem könnyű komolyzene,
aholis a lényeg, hogy komolyzene. Az orchesternek szimfonikus méltósága nő, a futamokat
rendszerint kijátsszák, még ha ettől időnként aszinkronba is kerülnek a színpaddal. Lehet vitatni, kinek mely változat kedvesebb. A énekesek általában jó teljesítményt nyújtanak, csupán a sotto voce kifejezésekkel birkóznak néhányan, mert nem tudnak plasztikusan, élvezhetően énekelni „hang alatt".
Fiatal szerelmesekről szól Az eladott menyasszony is, s a pénz áll útjukban. Érdekes módon azonban nem a lány nagyravágyó szülei képviselik az anyagilag előnyös nász érveit, hanem a házasságközvetítő. Ő akar mindenáron nyélbeütni egy olyan frigyet, amit tulajdonképpen senki sem erőltet, ennélfogva jelentősebb konfliktus nincs, a tét mindössze Kecal leszerelése. Ez a basszusba bujtatott ellen-Figaro csupán a pénzt lesi, a búsás honorárium reményében fogadást köt — ám a furfangos parasztfiú túljár az eszén, az „eladott menyasszony" vevője maga az eladó lesz. Persze nem is a Figaro Kecal igazi hasonmása. Inkább Dulcamara,
Donizetti ravasz bájitalárusa, minthogy a közép- és kelet-európai nemzeti daljátszást szorgal-

mazó romantikus igyekezet nem utolsósorban innen, az olasz — és persze a francia nagyoperai — eredményekből profitált (elég csupán utalni Erkelre). Mindazonáltal Smetana muzsikája eredetien friss benyomást tesz a ma emberére is. A népi motívumokat bravúrosan öltözteti a
műzene szimfonikus tógájába, hangulatában megőrizve a cseh folklór mélyről szakadó örömét, borongós kedélyhullámzását; ropogó ritmusát, ugrándos dallamfordulatait, fesztelen
boldogságóhajtását. Jelentékeny erőket mozgósítottak Szegeden tisztelegni a komponista em-lékének. A rendezés Premysl Kodnak, a Prágai Nemzeti Színház művészének kezébe tényleg
jó helyre került, hisz koreográfus kolleganőjével,' Astrid Sturovával anyanyelven beszélik
Smetanát. Varga Mátyás vidám színpada totális hatásra törekvőn terpeszkedik oldalfaltól oldalfalig, a cseréptetős falusi házak homlokzata közé távoli dombok lankáit csempészi be, s a
szinek kavalkádja, a búcsúját ünneplő falu fesztelen mámora süt át Molnár Zsuzsa választékos jelmezein is. Hamvasak, csiszoltak, jellegzetesek a táncok, a tömeg minőséget képvisel, a
belső mozgásoknak rendje, ökonómiája úgy tágitja ki a teret, mintha egy varázsló gondozná.
Tartalmasan, jól szól a kórus (karigazgató Molnár László), s mivel szerepe erősen meghatározó, az előadás lényegi pontján érezni a készületet, nincs megalkuvás. Koci a kamarajelenetek
és táncos tömegtablók vetésforgójában intim érzelmi kiborulásokat is engedélyez, a harmadik
felvonás cirkuszjelenete bravúros, fináléja azonban kissé ügyefogyott, leesik sután, ahelyett
hogy fölívelne. Oberfrank Géza ismét kettős minőségében jegyzi a premiert; fordításai ezúttal
is jól énekelhetőek, ezért érthetőbbek is, zenei vezetése pedig elsőrangú. Már a nyitánynál ízlelni a gondos próbák áldásos gyümölcsét, a vonósok sistergő szólammenetei kijátszottak, a
fúvós hangzások egészségesek. Gregor József minden hájjal megkent méregkeverője szerepjáték és éneklés ritka harmóniája. Az eladott menyasszony érzelmi tortúráját bensőségesen éli át
Vámossy Éva, mellette Réti Csaba önérzetes parasztfiú, aki e neki való sizerepben jó teljesítményt nyújt. Az operai évad üde élménnyel búcsúzott tehát 1984-ben a szegedi Zenés Színházban. A jövője biztosítottnak látszik.
NIKOLÉNYI ISTVÁN

Az írószövetség vendégeként járt Magyarországon Szergej Zaligin. A neves
szovjet író Szegedre is ellátogatott, fölkereste szerkesztőségünket és az egyetem
orosz tanszékét. — Szerkesztőségünk vendége volt Grendel Lajos csehszlovákiai magyar iró is.

*

Égi s földi virágzás tükre. Kortársak
Nagy Lászlóról. A könyvet, melyet a Ma96

gyar Könyvkiadók
és
Könyvterjesztők
Egyesülése, a Veszprém megyei Tanács és
az Eötvös Károly Megyei Könyvtár adott
ki, az iszkázi emlékház avatásakor kapkodtuk szét. Olvashatjuk benne a mama visszaemlékezését, a Nagy Lászlóról szóló vallomásos műveket és tanulmány részleteket, a
róla, illetve hozzá írt verseket. A kötetben
válogatott Nagy László-bibliográfia is helyet kapott.

